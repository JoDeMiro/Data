label;cim;poem
dsida;A búvár; Lemerült, felbukott, lebukott, felmerült. Elnyelte a zöld pokol jajgató torka s újból kivetette.  Különös tárgyakat hozott fel: fénylő halakat, királyok koronáját, koldusok sírását, eltűnt világok árnyékait, segélykiáltásokat  ismeretlen, eljövendő órák imbolygó üzeneteit, sűlyedt hajókból árboc-szilánkot, gyilkos szemek bús, beteg fényét, halott menyasszony mosolyát.  Felbukott, lemerült, el sem igen képzelhette másként. A gyöngyhalászok mind kikacagták s hogy mi van a kezében, mi a kincs, honnan hozta és miért, maga sem tudta meg soha. 
dsida;A kis piktor beszéli; Ezer virágzás, ezer álom, ezer szín táncol palettámon.  Hódító egész világ ellen: művész vagyok. - De nincs modellem.  Beszélnek rólam: "Egyszerű kicsi piktor és kékszemű,  haja gesztenyeszínű, göndör. Néha búsul és néha flörtöl.  A csókja jó és csókra kész, de modellt állni? - az nehéz.  Nincs nála pénz, nincs nála víg tor. Szegény, szegény a kicsi piktor."  És énbennem csak zeng az álom, színek tobzódnak palettámon.  Fojtott sírástól reng a mellem: nem dolgozhatom! Nincs modellem!  Karzatról nézem tüllön át a kis szubrettek idomát,  mulatókban és utakon a rejtett Szépet kutatom  nyomortanyákon meglesem, amint könny pereg csendesen  néha órákig szóval tartom a koldusnőt az utcasarkon.  Komoly arcomat gyakran látja szelíd nővérek szűzi fátyla,  s hol a kis mécses lángot áldoz, imádkozom a Madonnához.  ...S műtermemben egy délutánon zsongani kezd a sok-sok álom,  a könny, a csók, az ima-hang összecsendül, mint kis harang,  százfelől lopott halk mosoly modell-alakká összefoly:  csoda vibrál vásznam előtt - ...és mégis megfestem a Nőt. Szatmár, 1926. augusztus 
dsida;Falusi versek;  I.  A mezők finoman rezegnek. A fekete ég ma éjszaka sem hasad ketté, mint a rozsdavörös trombitaszó hirdeti folyvást.  Világoskék a hó, az országút fölött ezüsthullám viharzik. Aki rálép, magától repül kedveséhez, ragadja a fény.  Mennyi fenyő törik le ropogva! Mennyi szép pásztorleány tűnik el: mosolyuk még világít gyengén s aranyhajuk utánuk füstöl.  De én csak itt maradok. Arcom fehér, mint a titok, mely mindig holnap lesz eljövendő. S ujjaimból kiserked a vér.  II.  A kovácsműhely előtt narancsvörös a hó: odabent emberek kalapálnak ropogó lánglobogásban. És fenyőágat szagolok, úgy megyek átal ezen a bolond falun, üvegcsengőkkel csilingelek, szeretek és csodálkozom. Mindig vendégem van, aki izgat, akit nem látok s akinek ujjongok, mint a tél örömének. Ha eloltom a lámpát, tele van, tele van csillaggal a szobám. Abafája, 1929 
dsida;Fáradt harcosok éneke; Horpadt a fej, korhadt a láb. Minek eddig? Minek tovább?  A sáros, véres, szennyes út ezer irányba szertefut.  De jobbra hát? Vagy balra át? Az ember nem leli magát.  Minden sejtje külön sikoly, a tüdejéből vér sipol,  fölötte fák, nyakán hurok és ködburok és ködburok... 
dsida;Fáraók sírja felé; Egyszer megtalálnak. Meg kell találjanak.  Holdas éj lesz a sivatagon. Két karom, ujjaim kimerednek a homokból - Lebontják, ássák a fövenyt és megtalálnak: a szívemet is, a kincsemet is, a titkomat is.  Nyújtott énekkel, teveháton ügetnek velem remegő sugár-szőnyegen Fáraók örök sírja felé. 
dsida;Fázol; Nem fogod megérteni ezt a hangulatot, előre tudom, csak ha összefüggéstelen képeket rajzolok sebtiben, milyen borzasztó, csak akkor érted meg, milyen iszonyú. Ez az én hangulatom, figyelj: előttem egy mozdulatlan kék tó, képzeld el, olyan meredten világoskék, hogy megijedsz, és körül a partján semmi. De mégis: képzelj el egy szikár fát, kiszáradtat a víz partjára gondolj egy agarat, soványat, szárazat, mint a fa. Füttyentesz, de magad is megijedsz: a füttyentésedet magad se hallod, s a kutya nem mozdul, semmi se mozdul. Az ég tiszta, inkább szürkés árnyalatú, de olyan, mint egy kiégett, közömbös ember szeme, a napot ellopta valaki, de azért világos van, mondhatnám erős, sértő a fény. Az első hang belülről szólal meg ebben a csendben, idegen kiállhatatlan hang, csupa hideg e- és i-betűvel beszél, de nem érted. Tíz perccel azelőtt még tudtad, hogy mit akarsz, hová akarsz menni, most meg állsz, mintha ebben a pillanatban érkeztél volna valami idegen csillagról. Sírni nem tudsz, megszorítod a saját kezedet, aztán egyszerre rájössz, hogy fázol. Rettenetesen fázol. Abafája, 1929 
dsida;Fekete köpeny alatt;  I.  A boldogság úgy megy előttem, mint napkeleti bölcsek csillaga, de nem áll meg, de nem áll meg soha Betlehem fölött.  Bölcsesség és derű elbújtak egy nagy fa mögé vándor-kenyerem íze keserű és zsebórám megállt.  S velem suhan ez a nagy árnyék, a halál árnyéka, arcomon egy fekete barázda s kivert királyfi kincse: a mosoly.  II.  Micsoda romok fölött megyek! Füstölgő tanyák, nyikorgó csontváz-karok mutatják a hajnalodó utat.  Kedvesem egy föl-fölcsillanó mosolyát kutatom későn virágzó fagyalbokrok alján s a világ végét rettegem.  Elhagyott templom küszöbén áldom a suhanó halált, ki fekete köpenye alatt megmutatta az életet. 
dsida;Felhők fejedelme; Egy viharterhes éjszakán sötét felhők királlyá tettek, leszálltak hozzám gomolyogva és hódolattal körülvettek.  E viharteljes éjjel óta egyre jönnek a ködcsomók, jön a sok újabb szürke felhő, halk tisztelgés, sok furcsa bók.  S velem maradnak mindörökké, beléjük merül homlokom, ha könyvbe nézek, gépen írok, vagy csilingel a telefon.  Felhő-ország lett az országom. Ködbe veszett a világ képe. Senki sem láthatja az arcom, s én se nézek a más szemébe.  Suttogó, tompult szürkeségben, mely ködpárás verset fakaszt, álmodok távoli országot, kéjremegésű friss tavaszt,  egy részeg, erős szép királyfit, ki napsütésben tántorog... Felhők, felhők, fekete felhők, miért lettem királyotok? Kolozsvár, 1927. április 29. 
dsida;Finita est commedia; Ha nincsen már egetverő kurjantás és izomerő, csak ülni kell és nézni ki, ahogy a szellő repiti a járdán a hullt levelet s az égen a fellegeket.  Csak ülni kell és nézni messze, a Semmi tengerén evezve, seszínü, álmos, néma habban, derengő torkú alkonyatban és azt gondolni, hogy - mese, lidérc, babona, semmi se.  Szellemet, múltat nem idézni. Ha ajtót nyitnak, meg se nézni, csak ülni, mint a holtak álma, fakult verseket recitálva forró nyáron, hideg telen, bámulva és idegtelen... Kolozsvár, 1927. augusztus 
dsida;Fuldoklás;   Bárd Oszkárnak   Hiába tömök zsebkendőt a számba. Nem gyermeksírás az enyém. Korbács. Vér. Töviskoszorú. Sötét gyárkémények vigasztalan kürtölése.  Túlnőtt a fájdalom a hegyeken, a megrémült csillagokon. Iszonyatba-lapult kutyák halálosan vonítanak.  Most cserben hagy az emberi szó, a nyugtató ütem, a mérsékelt zengés. Ó - nem alkotás ez. Csak bámulás a sárga lámpafénybe.  Csak szűkölés, fuldoklás. Egyetlen ordítás. Panasz az egész világnak. Az egész világnak, amelyből nem áll mellettem senki. Galgó, 1930. szeptember 17. 
dsida;Gyakran eljön; Éjjel meglátogatott. Azt mondta: szeret engem. Sok-sok nap óta figyel engem. Szeretne több nevetést látni az arcomon.  Megsimogattam nagy hűvös haját: az szikrázott, mint karácsonykor a csillagszóró.  Meg akartam csókolni. Huncutkásan megfenyegetett.  Aztán megígérte, hogy gyakran eljön. Végtelenné tágult szobámon a puszták illata remegett át, s mi labdázni kezdtünk nagy, zöld csillagokkal. 1930 
dsida;Ha itt volnál; Ha most itt volnál: olyan szívből köszönnél a munkából hazatérő embereknek. Ez az egyenes, csöndes falusi út, két oldalán lombos fákkal, úgy kibékít, úgy megszelidít. Itt csak pár lépésre van mindig a megoldás, csak gyorsabban mennék, biztosan elérném. Ha most itt volnál: apró mondatokból fonnék ruhát hűvös testedre, szelíd és megnyugtató puhaselyem-mondatokból, hogy te légy a legszebb, te légy a legmosolygóbb. S egy égszinkék szót az ujjadra húznék. S egy rózsaszínű szót a hajadba kötnék. 1929. V. 23. 
dsida;A költő feltámadása; Már leng körülötte a gyertya: legyen neki fényes az út. - Fátylat az arcra! - A kézbe keresztet! - Lába elé koszorút!  Bomlad a test már, barnul a hulla, a tömjénfüst gomolyogva kicsap, sírva köhögnek, felnyöszörögnek, torkát köszörüli a pap.  És akkor lám, fölemelkedik Ő. Ajtóhoz tántorog és kimegy Ő. A tártölü fenyves alatt mellébe özönlik a hűs levegő, meghajlik a szirti fenyő, a sok suhogó fa-titán.  S Ő elrohan alkonyi fényben egy lángszinü lepke után. 
dsida;Hajnali kövek; Egy átjárónak tört köve vagyok sáros kis utcán, derengés fele félénk vággyal és nagy csenddel tele.  Köröttem mások, más apró kövek, sárba ékelve, mindmegannyi bátor. - Eső után van, hallgat a sikátor.  És várunk, várunk feszült-csendesen, sok-sok hajnali, ázott, néma kő, hogy valaki majd talán erre jő,  fényes-fehéren, esős hajnalon, tűzhomlokából sugarat eresztve: Huszadik Század, az új Hit, az Eszme!  Mi csak átjáró tört köve vagyunk, sáros kis utcán, hajnalfény fele várakozással és csenddel tele.  Sóhajtó álma mindünknek csak egy: Izzó szemével talán énfelém int, s talán én leszek, kit lábával érint... Nagybánya, 1925. szeptember 12-én 
dsida;Hajnali séta; Valahonnan a lenti síkról még füstölnek az emberi szívek. Mi már kioltottuk a magunkét, kék tóba mártottuk, a kormot is lemostuk. Lám, húszegypár évesek vagyunk s máris lehetünk bűn nélkül pajkosak, szállunk, mint Isten lapdái a halavány csillagok közt. A szegfűket itt nektárral locsolták. Az utakat itt felhőkkel vattázták. Amint megyünk, dúsillatú piros rózsákkal csiklandozzuk az alvó angyalok arcát, s íme, ébredezik az egész mennyország. - Jó reggelt, Leonardo da Vinci, köszönjük, hogy megfestetted a mosolyunkat. 
dsida;Halvány rajz; Pirkadattól kedvesem sírján tilinkóztam. Azután továbbmentem juhaimmal, odább ballagtam fehérgyapjas bárányaimmal. Szomorufüzek alatt üldögéltem kimondhatatlan bánattal és csodálkozással, - a fákon madarak ültek, szálltak, jöttek-mentek s fekete magvakat pergettek rám. Sütött a nap, s én nem értettem, suhogott a szél, s én nem éreztem, zsendült a fű, s én nem tudtam: minek? Este homályos barlangba léptem: zöld boltozat alatt mohos kőbálvány torkából csurgott a végtelen idő. 1930 
dsida;Hammelni legenda nyomán; Jajgató, szürke alkonyat tereng. A hammelni furulyás legendáját idézem és megirígylem őt.  Mert e városra is rászakadt az átok. Patkányok hemzsegnek a kertben, az uccán. Megemésztik a kamrákba-gyűjtött életet. Gond-patkányok, szegénység-patkányok, bánat-patkányok, bűn-patkányok, betegség-patkányok és halál-patkányok rondítanak be mindent feketére. Nem lehet lépni tőlük. Felkúsznak az alvó ágya-fejére s ajkába harapnak. S az emberek meghalnak, vagy megőrülnek.  Előkotornám, megríkatnám kicsi furulyámat varázslatosan, szomorúan, szépen. Ameddig szem ellát a nagy mezőn, körém sötétlene népem átka, milliárd patkány. Megindulnék lassú lépésben, egyre furulyázva, valamerre az üveghegyeken túlra. S a világ nyomora mind az enyém lenne s úgy hömpölyögne cincogva, visongva, jajongva velem mint bűzös-fekete, végtelen árvíz.  És hátam mögött, messze felvonnák a lobogókat, piros tüzeket gyújtanának az estben s felharsanna az öröm rivalgása. 
dsida;Harminc év közelében; Gyülnek hangtalanul, gyülnek a tárgyaim, úgy gyülnek köribém, mint a gyülő napok s esztendők, melyeket megriadó, fanyar kedvvel méregetek, mikor  szédelegve, fehér ingben, a lámpafényt oltom asztalomon s csöndesen ágyamig lépek, át a sötét, kriptasötét szobán s mondom: újra betelt, ez is.  Gyülnek könyveim és ellepik otthonom, gyülnek gyűrüim és ellepik ujjaim, gyülnek régi ruhák s gyülnek az újak is, postám új levelet hozott,  tegnap új patyolat-szirmu virágokat kaptam, nárciszokat karcsu pohárban és gondos, kedves anyám csontnyelü hajkefét vett a régi helyett nekem.  Könyvjelző szalagok, zöld üvegek finom illatszerrel, arany gombok, ezüst doboz, bronz hamutál, acél-domboru tintakút, képek, rajzok a négy falon,  száz apró csecsebecs, kéziratos lapok felnőtt tornyai és nyolc telegyúrt fiók jelzik elrobogó életem útjait, mint parányi, meszelt-fehér  mérföldoszlopok és kőjelek, itt-amott s furcsán, zajtalanul siklanak el mögém, míg az egyre növő számokat olvasom: mily közel van a férfikor, -  három kurta kis év, pár közel állomás s harminc évbe futok. Ott lebegek, miként ívcsúcsára repült, fölhajított kavics, mely máris lefelé zuhan.  ...És alattomosan szőnek a tárgyaim, lelkem szárnya köré untalanul szövik apró szálaikat. Pókfonalak kuszált borzas rengetegét kötik  karjaimra s opál gombolyaguk ma már béklyóként tekerül térdeim izmain. Minden mozdulatom halk nyilalást okoz, húz a sok kicsi megszokás,  - sok szelíd szeretés szála s ez úgy sajog, szurkál, fáj, amikor elhagyom otthonom. Minden kölcsönadott könyvem e szálakat tépi s úgy kiabál: ne hagyj!  Gyűrü nélkül olyan furcsa a két kezem, mint a más keze és kapkod ügyetlenül, kulcsom játszani kell, nyugtalanit, ha nincs jobbzsebemben az óra és  - úgy vergődöm e sok tárgy szövevénye közt, mint bogárka repes, zümmög az ördögi pókháló sürüjén, míglen a vérivó végzet ráteszi karmait.  Olykor estelen úgy érzem, a tárgyaim visznek, mint rohanó, emberi tömkeleg, melyből lépteimet menteni nem tudom s rábizom magamat lehúnyt  szemmel, félig alélt testtel: akárhová megy, sodorjon el - és néha belémnyilal sejtelemszerűen, hogy botor út ez út, végromlásba, halálba visz.  ... Meddig késlekedel, ifjui lázadás? Gyúl-e bennem erő szertecibálni e vadgubancu hinár sanda sövényeit s meglengetni szabad karom?  gyilkos tárgyaimat rontani, törni és züllött csonkjaikat széthajigálni a négy égtáj fele és könyvcafatok fölött ittasulva tapodni majd?  Akkor meztelenül vágok a rengeteg erdők útjainak, végtelen ősmezők pázsitján pihenek, oly szabadon kitárt szívvel, mint a sudár vadak,  kiknek semmije sincs s mégis a drága föld s mennyek sátora fent, minden övék, övék! Állván föld közepén, nézem a csillagok szőke, rámkacagó szemét  s érzem, elmaradott mind, ami földi lom, bús időt mutató, ráncositó kacat, szét nem osztogatott életem egy s egész, mint sebesáramú folyam  s látván, énekelek nagyszerü éneket: Egy vagyok Teveled, aki örökkön élsz, ős életszerelem nagy, sosem agguló boldog Istene! Ifjuság! 
dsida;Három falusi ének;  I.  Aranypor van a levegőben és pátriárkák szívéből füstölgő, ősi, nagy megelégedettség. Süt a nap. Két kicsi borjú eszik a kezemből, zsenge falevelet: olyan ártatlanok és szelidek és szeretnek engem. A templomból zúg-búg az orgona, emberek énekelnek tudatlan, egyszerű szájjal s galambok ülnek a toronypárkányra: fehérek és szürkék. Messzi világból ideszállnak minden haragvó, békétlen szivek és elülnek az akácfák és orgonabokrok alatt. Áldásra emelt kézzel szőkeszakállú szelid ember ballag át a falun, a tiszta napsütésben.  II.  Huszonkét évvel ezelőtt Gondolat voltam a szakadékok alján.  Fény voltam egy tizenhétéves gyerekasszony szemében.  Most már nekem is van szemem, szomorúságokat látok,  vidám dolgokat nevetek s szeretem a kandallót, meg a nyári napot.  Saját íróasztalom van, s rájöttem, hogy ember a nevem.  Este számadást csinálok, vagy kisétálok a békazenés tó partjára  s áhítattal csodálkozom: milyen különös dolgok közepébe jutottam.  III.  Annak, aki igaz szemmel lát, Minden kavics aranykavics. Már a szomorúfűz is kihajtott és bennem is kibomlott a vágy: vándorolni messzi világba. Gyönyörű, gyönyörű reggeleken harmat húll a szívemre s tudom, hogy cserfasoron vár az aranyhajú, kékszemű Isten. Abafája, 1929 
dsida;Harum dierum carmina; Kis cigaretta fátyla, fátylas selyemködü füstje, selymes füstök ezüstje, borítsd be ma bús szememet! dunna pihéje, puhája, párnák fellegszerü fodra, paplanom csipkebodra, födözd be borús fülemet! kedvesem! - csipogó, csacsogó kicsi fecske, bíbor cseresznye-szemecske, szeresd szomorú szivemet!  Bénán lehanyatlik a kéz, széttapogat tehetetlen: élni ma itt lehetetlen, meg kell halni ma itt, halni e földi avarban, hol léptekkel, kopogókkal, lekopott rongy-lobogókkal kullog az emberi hit, a virrasztó nyomorúság piros parázs-szeme nyitva s vörös varázs-zene szítja lángra tüzes tanait.  Hallod, amint a sovány egerek foga rajjal, patkányok raja zajjal rágja a régi falat, kedvesed koldul az utcán, zokogva nyújtja ki karját, hidakon kússza a karfát s hörög a mély viz alatt, a csillagok is lerohadtak, futnál, de messzire nem jutsz, adnál, de adni nem tudsz s küzdeni nincs akarat.  Fekete éjszaka fátyla, házromok fekete füstje, tömjénfüstök ezüstje, borítsd be borult szememet! dunna halotti puhája, szemfedőm csipkebodra, Styx suhogó habi-fodra, tömd be siket fülemet! Halál! - amiként keserű kis kukacot elnyel a fecske, vagy véd a cseresznye-szemecske, rejtsd el az én szívemet! 
dsida;Hazafelé az éjszakában; Akácos uccák borzonganak. A házelőtti görbe lócák a titkok taván úsznak csöndesen. A tornyok imádkoznak.  Féltérden álló viskók ablakán kilopódzik a horkolás fekete gyárak megrekedt füstje keserűen facsarodik.  Fantasztikus sikátorokon zsákban cipelem a holdfényt s tépett foszlányban veri hozzám a szél anyám sírását. 
dsida;Hegyenlakók; Kunyhónkat a rengeteg rejti. Csak a mosolygó Isten tudja, hogy asszonya van a remetének. A fenyőszag izmossá nevelt minket, szívűnket erőssé tette, tüdőnket tággá, szeretetünket végtelenné. Az éjszaka örömeiért hálás vagy nekem, - én nyilakat és nyársat hegyezek, míg megfejed a kecskét. Feljön a nap, a győzedelmes. Lent, a kanyargó ösvényen, ostor pattog s ökörhajcsárok énekelnek. 
dsida;Hegyi beszéd; Hegytetőre szállok kedvesemmel. Szárnyaink vannak. Ölelem derekát.  Már itt sem érzem a nagy összefüggést, megszüntem a porszem-milliárd egyetlen porszeme lenni, aki forgószelekben forog s lehull. Nem érzem a világ-nagyság iszonyú súlyát vállamon: a csillag-titkok, csillag-dalok, fogamzás, keletkezés, halál: nem érdekelnek.  Megnőtt az életem. Minden eltörpült. Szeretek: én vagyok fontos és ő. Töprengés nélkül éljük az édes törvényeket. Fehérek vagyunk, tiszták és ostobák, mint az ostya. Lengő szakállú, öreg szikár pap mutat fel minket a hegytetőn: Íme, a szentség! Térdrehullni! Galgó, 1930. szeptember 14. 
dsida;A láthatatlan ember; Szobám falára rácsorog a nap és rákúszik a hűséges folyondár. A holnapból illat-futárok jönnek és törnek tavaszi melódiák.  Harsogón habzik az élet, pajkosan hullámzik kelet felé és torpanástalan útjában hahotával mossa körül a mohos szigetet.  Kűrtszó lobog a levegőben, tűzek dalolnak ropogva, harsonázva ágak hegyén úgy robban ki a rügy, mint a puffanó puskalövés.  Gerjedt, tajtékzó emberek rohannak nekem villanó csatabárddal, szívó ajkak tolakodnak a számra s akár a ködön, túlrohannak rajtam.  Én vagyok a láthatatlan ember. Kinyújtott, merev jobbkezemen nyugodtan ül és örök csendben alszik a magányosság szentelt madara. 
dsida;Helyet kerestek; Karonfogva bandukoltak, rogyadozó inakkal a napsütéses temetőben. Utánuk mentem: az asszony kicsi fonnyadt szája mosolygott, hajuk kopott ezüstje összefolyt a fényben. Keresték a helyet, ahol legjobb lesz feküdni, a legszebb, legnaposabb helyet keresték. Örökké tartó, visszatérő, boldog nászéjszakáról beszéltek. 1929 
dsida;Hideg téli est; Életünk hulló karácsonyfáján halkan repesnek a lángok. Fölöttünk és bennünk hömpölyög a hidegáramú csönd.  Mosson ki, vigyen magával fodros hátán mindent, ami volt: esdő várakozások meddőségét, kulcsoltkezű, hasztalan imákat.  Hópárnás nagy fenyők alatt üljünk le a törpék közé, burkolózzunk a hallgatásba s húnyjuk le félig a szemünket.  S míg csillagok kezdenek pislákolni, töprengjünk az eljövő felől: hogyan kellene megszólalni? S mindent elülről kezdeni? 
dsida;Homlokom mögött; Vörös máglyák gyúlnak a homlokom mögött. Nehéz társzekerek húznak el dübörögve. Felébredt benne valami régen látott ucca hörgő zajával, amint az estbe zuhan. Keresztűl hömpölyög ereimen, az ucca erein, sikátorain a tegnapelőtt hallott nyomdagépek agybafészkelő őrjítő zakatolása: Szennyes áradat zuhog. Segítségért sikoltanak. Nekivadult zápor paskolja a meggörnyedt fákat. Púpos, ijedt kérdőjelek. Tűz van! - bődül egy szörnyű férfihang (lehúnyom a szemem...) és dobolják és visítják szerte: Ki jön máglyát oltani?  Túl hörgésen, lármán, döbbeneten, halványkék messzeség hegygerincén áll egy soványarcú fiú. Nyugodtan áll. Olyan ismerős! Integet, kiált és hív magához, de csak némán tátogó szája látszik, csak bánatos szeme csókol idáig.  Aztán újra a láng... a füst... a láng... a fűst... Könnyek sem tudják eloltani. 
dsida;Horváth néni; Horváth néni felnyöszörög, vastag varas seb a szája, enni nem tud, inni nem tud, még nézni is undor rája.  Csupa varas seb a szája, csupa vastag seb a teste. Beszélni nem tud már régen, véknyan elsirdogál este.  Érintetlenül kerül ki hűlt kávéja, híg ebédje, gyűrt ágyában égve fetreng Isten bélpoklos cselédje.  Mikor éjjel sírni hallod, jön, hogy a melledet verjed. Az ápolónővér mondja: minden seb csak terjed, terjed.  Horváth nénit kenegetik, csöndes türelemre intik, majd meggyógyul pár hét múlva... (Nekem is azt mondják mindig.) 1938 
dsida;Hulló hajszálak elégiája; Tavaly delejes, dúsnövésű hajamban sercegett a fésű... Én nem tudom, hogy mi a titka, hajam ma gyöngeszálú, ritka, megtört, puha, mint ócska kelme szálakra szétnyűtt, satnya selyme s oly könnyen enged, símul, hajlik, oly szépen helyére hanyatlik, mint enyhe elmúlásra várván erőtlen nagybeteg a párnán.  S jaj, veszteség, mi meg nem térül! e gyatra fürt is egyre gyérül, olykor szálanként, majd sereggel tépi a fésű foga reggel. S mikép hegyen, hol sok vihar volt, sápadtan ütközik a tar folt s orkán-seperte szikla-ormán nem sarjad új fa: ilyenformán terjed a tisztás köre szépen koponyám tarlott tetejében.  Ami azelőtt lomb lehulltán fogott el, az ma idők multán egy-egy hajszál hulltára támad: bizsergő, halk nyárvégi bánat - és lelkemet lankadtra fújja október lengő mélabúja: A tavaszvágy, mi régi költőt annyi epedő dallal töltött, hirdetvén, új rügy, új kacaj lesz: nekem valami égi hajszesz.  Nem is kutatom már, mi tette, hogy hajzatom ily gyér felette: talán a csókok lassú mérge? talán a gondok sunyi férge? Hiszen mindenki szíve voltam, Minden sírhantra én hajoltam, minden bölcsőnél ottan álltam, minden porontyot én dajkáltam, én tanítottam, én neveltem, minden kunyhóban én teleltem.  Míg mély alvókkal megrakottan ment a hajó, én virrasztottam, úgy dohogott, suhant előre, hogy egymagamban voltam őre: az utasoknak mindahánya helyett aggódó kapitánya. Én jártam mindig minden útban, én szerettem és haragudtam, én éltem, sírtam, én daloltam mindenki helyett. Költő voltam.  ...Most is, amíg e verset írom, egy hajszál pihen a papíron, minden kecses, japáni rajznál finomabb rajzú, vékony hajszál. Hever halottként odalent és bennem készül a gyászjelentés: Félévet élt. A színe barna. Kitépte gyilkos végzet karma, nem használt kenőcs, villany, éther... Szegény, alig öt centiméter.  Görbült ágacska. Lágyan ível finom hajlással, bájos ívvel, akár eső után a márvány- eres felhőkön a szivárvány. Azt is hihetnéd, kicsi híjja, hogy kis koboldok könnyed íjja, amelynek húrja-közepéről, sóhajból sodrott idegéről fürge pillanat-nyilvesszőkben az ifjúság, mi tovaszökken.  Nekem e hajszál most az újság, sűrített, mély élet-tanulság, egyetlen kérdés, nagy dilemma, nekem ez a történelem ma: ifjak vagyunk, élünk, verekszünk s - nem segít orvos - megöregszünk. Ó be szomorú, jaj be félek! Vigasztalj verssel, örök lélek, életen túlnéző mesékkel, bizarr, bolondos bölcseséggel.  Higyjem, tündérek hada száll át, amerre jártam s hullott szálát hajamnak sorra felkutatják, síma fürtökbe símogatják, gömbölyű arccal, fitos orral fujják be fénylő gyémántporral, egy gyökerét is el nem vesztik, ápolgatják és megnövesztik, egyenként gyűjtik s összeadják s mikor meghalok, visszaadják.  Fürtjei a Sámson-erőnek fejemre szépen visszanőnek s mint vágtató musztáng sörénye vagy üstökös lángcsóva-fénye lobog utánam majd az égen, a messzeségen, mindenségen, amerre végtelenbe tágult szellemem zúgva végigszáguld és seprő hajam sűrű hossza, a csillagokat csiklandozza.  S mikor az iramlást megúnván, szendergek habos fellegdunnán, érzem, hogy egy kéz öt kis ujja körmét erős hajamba túrja, úgy elvész benne, meg se látszik, borzolgat, babrálgatva játszik, kemény bozontját szétzilálja, belemarkol és megcibálja, mint régen, régen. S én a boldog jó fájdalomtól felsikoltok. 
dsida;Húsvéti ének az üres sziklasír mellett; Sírod szélén szinte félve, iszonyattal üldögélve, ó - mekkora vád gyötör, mardos, majdnem összetör: mily látás a kétkedőnek, törvény ellen vétkezőnek, hogy üres a sírgödör.  Nyitott sírod szája szélén sóhajok közt üldögélvén szemlélem bús, elvetélt életemnek rút felét s jaj, - most olyan bánat vert át, mily Jacopo és Szent Bernát verseiből sír feléd.  Nincs gonoszabb, mint a hitvány áruló és rossz tanítvány, ki az ördög ösvenyén biztos lábbal, tudva mén: szent kenyéren nőtt apostol, aki bűnbe később kóstol, - Krisztus, ilyen voltam én.  Amit csak magamban látok, csupa csúnya, csupa átok, csupa mély seb, éktelen, testem oly mértéktelen volt ivásban, étkezésben, mindenfajta vétkezésben s undokságom végtelen.  Ó, ha tudnám, megbocsátasz, s országodba bebocsátasz, mint szurnám ki két szemem, mint vágnám le két kezem, nyelvem húznám kések élén s minden tagom elmetélném, amivel csak vétkezem.  Bűneimnek nincsen számok. Mindent bánok, mindent szánok és e sajgás, mely gyötör nem is sajgás, már gyönyör. Hamuval szórt, nyesett hajjal ér engem e húsvéthajnal és az üres sírgödör.  Bámulok a nyirkos, görbe kősziklába vájt gödörbe, bénán csügg le a karom, tehetetlen két karom... Te kegyelmet mindig oszthatsz, feltámadtál s feltámaszthatsz, hogyha én is akarom.  Lábadozó régi hitben egész nap csak ülök itten. Lelkemet nagy, jó meleg szent fuvallat lepte meg, lent az odvas, szürke barlang mélyén muzsikál a halk hang, ahogy könnyem lecsepeg.  Az én Uram újra él most, országútján mendegél most, áprilisban fürdik és aranyozza napsütés, ahol lépked, jobbra-balra ezer madár fakad dalra s ring, hullámzik a vetés.  Éneklő sok tiszta lánnyal, liliomos tanítvánnyal nem követlek, Mesterem. Majd csak csöndes estelen indulok, hol vitt a lábad, földön kúszom könnybe lábadt szemmel, szinte testtelen.  Fennakadva tüskeágon, éjsötét nagy pusztaságon étlen, szomjan vágok át, nagy hegyeken vágok át, mint eltévedt eb szimatja, mely halódva is kutatja vándor ura lábnyomát.  S közben dalolok az égről, pálmás, örök dicsőségről, vonszolván földdel rokon testemet a homokon s így ujjongván, nem is érzik, hogyan sajog, hogyan vérzik rögbe horzsolt homlokom.  Mert az égi útnak elve: kúszva, vérzőn, énekelve, portól, sártól piszkosan menni mindig, biztosan... S kopjék térdig bár a lábam, tudom, az ég kapujában utólérlek, Krisztusom! 
dsida;Ibolya-csokor; Ibolya-csokrot álmodtam az éjjel. Jeges az ablak, pihézik a hó, álmos a reggel, míg lassan megyek. Ismerőseim járnak szerteszéjjel, de nem ismerek rájuk és nem köszöntöm őket...  Hátam mögött verebek súgnak össze: Ez ibolyáról álmodott az éjjel!... Szatmár, 1925. november hó 
dsida;Ide hallgass; Most kiállok az esőbe, elszántan és födetlen fővel. És a csattanó villám átszalad a szívemen, és a zuhogó zápor széjjeláztatja szénfekete testemet, és beszívnak magukba a föld pórusai ezerkilencszázhuszonnyolc június tizenhetedikén.  De holnap rózsaként nyílok ki ablakod alatt és minden eljövendő igaz ember szíve alatt. 1928 
dsida;Idegen ébredés; Felszáll a köd. Szívverésünk zaja végigdördül még egyszer rajta, finoman reszket. Lépünk, lépünk, de miért nem ér földet a lábunk? A sötétség tágranyitott ajtaja előtt apró sugárrongyok libegnek, minden elmúlik, és mi elalszunk. Ébredésünk ágyát idegen virágok illatozzák, idegen lesz az ének és a tengerek arca. S nem emlékezünk egymás nevére. Abafája, 1929 
dsida;Így volna szép; Gyakorta érzek Olyan különös Kimondhatatlan Valamit - Mikor a kezem A rózsafáról Egy szirmot halkan Leszakít, Mikor átrezeg Egy síró dallam Finom húrjain A zongorának Mikor szívemben Harcokat vívnak Hatalmas fénnyel Hatalmas árnyak: Mikor a szó Mire se jó, Mikor szemem egy Ártatlan fényű Szempárba mélyed Mikor álmodom S messzire elhagy A fájó élet Mikor ujjongva Nevet a kék ég, S a szellő mégis Ezer zizegő Halott levélkét Takarít - Gyakorta érzek Olyan különös Kimondhatatlan Valamit.  S akkor előttem Áll a nagy titok, Amelynek soha Nyomára jönni Nem birok:  Miért nem szabad Azt a sejtelmes Suttogó halált, Letépett szirmot Szavakba szednem? Miért nem lehet Azt az örökös Borongó, ködös Szomorú álmot Papírra vetnem? Miért nem tudom Azt a pillantást Azt a sóhajtó, Méla akkordot, Mit a futó perc Szárnyára kapván Régen elhordott, - Megrögzíteni, S aztán őrizni Örökre, csendben? Az a sok síró Ábrándos érzés Miért nem ülhet Miért nem gyülhet Lelkem mélyére S nem tömörülhet Dalokká bennem?  Vagy ha már róluk Dalt nem is zengek, Miért nem tudom Tudtokra adni Csupán azoknak, Kiket szeretek, S akik szeretnek? Nem mondom: szóval, Csak egy mélységes Szempillantással, Egy fénylő könnyel, Egy sóhajtással, - S csupán ők tudnák, Hogy mit jelent Ez a rejtélyes Titkos beszéd...  Így volna édes, Így volna szent, Így volna szép! 1924. február hó 13-án 
dsida;A malom; Forog a malom, Robog a malom, Kereke jár Napos időből Napokat őről Mulik a nyár.  Hónapok múlnak, Levelek hullnak, Jön a halál - Pihen a malom, (Szivem a malom -) Kereke áll. 1924. július hó 8-án 
dsida;Ilyen magasban; Én már a századik emeletről hajolok a világ fölé. A csillagokban már semmi különöset nem találok, szentimentálisan elmerengeni nem tudok rajtuk. Idefent olyan természetesek, olyanok, amilyenek. A lentről láthatatlan óriások meredt mosollyal néznek ablakomra, s a mázsás titkok, amiket egymásnak hajigálnak, előttem suhognak el, mint a bogarak. Ilyen magasban többnyire napsütött tisztásokra gondol az ember, mélyen folydogáló kicsi patakokra. Lányokra, akiket megcsókolt. Kunyhókra, ahová visszavágyik. 1927 
dsida;Imádság; Uram! borzasztó! megöl ez a köd, Ez a homályos, titkos sejtelem! Mint mázsasúly, mint vérszopó vampírhad, Úgy nyom lefelé, úgy ül lelkemen, - Sehol menekvés! Sehol pihenő! Homály előttem és hátam megett!... Oh, ez a tespedt, gyilkos félhomály Múljék el tőlem, Uram, ha lehet!  Szökkenjen lángba éther, levegő! Tüzes lángkévét löveljen a föld! Szemet-vakító tűztenger legyen, Mi földet, eget és mindent betölt! - S aki versenyt zúg, sír a felsikoltó, Jajongó lánggal, énmagam legyek!... - Csak ez a sápadt, kínzó félhomály, Múljék el tőlem, Uram, ha lehet!  Vagy nem bánom, ha sötétség borúl rám, A nem-tudásnak örök éjjele, Melyben kialszik érzés, gondolat, S az öntudatnak halvány mécsbele A mindenségből egy nagy semmiség lesz: Nem lesz kérdés és nem lesz felelet... Semmit se bánok, csak e félhomály Múljék el tőlem, Uram, ha lehet! 1924. április 7. 
dsida;Íme az ember; Lobogó lángszirmaink vannak Két tűzrózsa vagyunk Illatunk: a fűszerszámos kenetek és drága füstök illata  Ha kilépünk az esti útra megzendülnek a harangok Fagyoskodó kezek porolják végig vörösen sugárzó kelyheinket  Hivalkodás nélkül élünk s alázatosan csodáljuk magunkat: Íme a jóság Íme az ember 1927 
dsida;Interieur; Téli parkra, folyóra néz a szobám. A cserépkályhában nagyokat pukkan a tűz. A polcon könyvek s a szomszéd szobából anyám illatszere szivárog át.  Piros posztó fedi asztalomat, melyen írok, üzenek testvéreimnek. A fiókban sok-sok baráti válasz. Állókeretben annak a képe, akit szeretek.  Jobbra a régi tükörben magamat látom merészen és fiatalon. Szemben az ablakon át a világot, mely szép és kedves és nekem való. 
dsida;Ismeretlen ember; Íme, szembe jössz velem, én barátom és testvéri, mély köszönéssel illetsz. Nem tudom: ki vagy. Neved ismeretlen. Régi napok közt  átcikázva, felkutatom sok éber emlék zegzugát, de szemed sehonnan sem tekint felém. Aranyas derűvel mégis elém állsz  most a dércsipkés, csoda jégkösöntyűs fák alatt és mély köszönéssel illetsz. Törzsed szálas és ruganyos, ruhádon átcsap az izmok  játszva rezgő, domboru duzzadása, mellkasod nyugodtütemű, hatalmas hullámzása friss levegőt zihál be tiszta tüdődre,  szíved lüktet, zengve dobol s piros vért kerget át ezer szövevények útján víg ütemre. Bronz-sima, büszkeboltu homlokodon szent  értelemnek fénye lobog. Miközben rámtekint szemed, ragyogó bizonyság gyúl ki benne isteni lényegedről. Oly gyönyörű vagy,  aminő nincs több a világon: Isten és Anyag tökéletes égi násza! ritka Gép! vidámerejű, szabad, jó csillagos Ember!  S bár nem is tudom nevedet, ma mégis, mégis ujjongván köszönök, barátom s elkiáltom: menyire megkívántam, bárha vezér, vagy  hős király volnék, seregek királya, hogy pergő dobok zaja üdvözölne általam, s dicső lobogó hajolna porba előtted... 1931 
dsida;Itt a helyem; Itt a helyem, itt kell állanom egyenesen az élen. Mint a betüknek is megvan a helyük a könyvben s állniok kell.  Valami szörnyű nagy arc mered fölénk az ismeretlenből bárányfellegek bodroznak az égen s zajtalanul surran a hold.  Jól esik mosolyogni csöndesen. Ha most lezuhannék a hegyről, kiesne egy parányi, fekete betű az Isten regényéből. 
dsida;Itt feledtek; Jaj, milyen szánandó lehetek így, sírásra görbült szájjal, magamra húzva az est köpenyegét, lelógó karokkal a rózsafa mellett. Dehát egyedül vagyok, felhő-kígyók kúsztak a csillagokra, senki se láthat.  A csend-falon kísértet-újjak motoszkálnak, nehéz illatok kapaszkodnak vállaimra. Először csöndesen nyöszörgök, aztán hangosabban sírok, aztán az egyedüllét iszonyú félelmében felszökök és rekedten kiabálok:  - Emberek, halló, emberek! Idegyertek, itt állok a kertben, ember vagyok, kétkezű, kétlábú, mint ti, pirosszívű, vonagló életű, azonfelül költő, aki szépeket akar írni s felétek tárja karjait. Gyertek ide, vegyetek körül, lármázzatok, kérjetek verseket, tegyétek a lapokba, adjatok sok pénzt, jó meleg ételt, kínáljatok borral és szerelemmel, csókoljatok meg, szeressetek!! Hiszen tudom, hogy nem egyedül vagyok a földön, él még valaki. Jó emberek, ne hagyjatok elesni gyöngén, reszkető ínnal, átokkal piros, fiatal ajkamon - Emberek! Emberek!  Kiáltásomra fülledt sötét a válasz, senki sem felel. Messziről ropogós muzsika olvadt foszlányai folynak csiklandozva fülembe s kétségbeesésemet végighengereli a táncdobogás hömpölygő, zavaros gurulása. Lakodalom van valahol az ezredik házban, a nagy ucca végén. Oda mentek, mindenki oda ment, az egész világ. Engem itt feledtek. 
dsida;Itt van a szép karácsony; (Zólyomi László)  Itt van a szép, víg karácsony, Élünk dión, friss kalácson: mennyi fínom csemege! Kicsi szíved remeg-e?  Karácsonyfa minden ága csillog-villog: csupa drága, szép mennyei üzenet: Kis Jézuska született.  Jó gyermekek mind örülnek, kályha mellett körben ülnek, aranymese, áhitat minden szívet átitat.  Pásztorjátszók be-bejönnek és kántálva ráköszönnek a családra. Fura nép, de énekük csudaszép.  Tiszta öröm tüze átég a szemeken, a harangjáték szól, éjféli üzenet: Kis Jézuska született! 1929 
dsida;Jámbor beszéd magamról; Vándor voltam, koldus, vándor, mint a gólya. Kurjongattam olykor, Isten csavargója.  Úti feszületnél mindíg csöndes lettem, bozontos kutyámmal álldogáltunk ketten.  Tiszta fa-sarúval jártam síkot, dombot s be-betartogattam, amit Krisztus mondott.  Meg nem botránkoztam, szemlélődtem békén kocsis durvaságán, papok kövérségén.  Nyüvet nem tiportam, nem kínoztam pókot, tréfát, bort szerettem, szerettem a csókot.  Kértem Szűzmáriát: Héttőrsebü Bánat, kíméld meg a kíntól lelkem kis anyámat!  Harangzsonduláskor imámat eresztém: hadd haljak meg úgy, mint kedves, víg keresztény.  Rezeda volt szivem, citera, virág-dal. Bálokon táncoltam huncut leánykákkal.  Éjjel a szobámban angyalok motoztak és takaróm alatt meg-megcsiklandoztak. 
dsida;Jegenyék; Figyelted-e szélben a fákat? A két jegenyét nézd csak a kert közepén, ama két nyúlánk jegenyét.  Zümmög a távol torka, süvölt az ősz szele, borzong a föld s a két sudár fa bólogat és leng.  Jobbra az egyik, jobbra a másik, balra az egyik, balra a másik egyforma ütemre ringanak ők.  A légben, a szélben, fent, odafent egyszerre tagadnak s intnek igent és - jaj, sose tudnak összeborulni... 
dsida;A mérföldkövek titka; Fekete-fakó mese. Két ember indult egymás felé messziről. Régen.  Vaksötét az éjszaka, füleikben ólom siketül azóta mennek.  Gyöngyös-hideg alagút. Nedves kőfal tenyérre tapad. Keresik egymást.  Inuk roggyant s fájva fáj, rekedt hangjuk, ha kiáltanak, elgurul tompán.  Némák a mérföldkövek. Titkon, amit mindük észrevett, kajánul rejtik:  Csalódnak a vándorok. Keresztezték egymást balgatag útjaik régen. 
dsida;Jertek a hegyre;  I.  Drótsövények és botorka hangulatok. Könnycseppek és rajzok. Esik az eső, éjszaka van. Aprózott lépteim kopogása bágyadtan veri ki emberségem ritmusát. Mindenki sír és egy helyben áll. Csak én megyek valahová eldalolni egy dalt. Kigyújtani egy nagy piros szívet.  II.  Már égnek a tüzek. Pattog a rőzse és kékes lánggal ég levágott jobbkezem. Most a szívem következik. Azért: nyájak őrizői, jertek a hegyre! Ki-ki elhagyja atyját és elhagyja anyját és követ engem. 1928 
dsida;Jó álom; Olyan jó hozzád dörgölődni a szomorúságommal, beleszédülni lelked melegébe s édesen szundikálni.  Azt álmodni tejfehéren, hogy sose születtem meg, hogy vissza tudod adni a csókjaimat.  Pattog a tűz és elsűlyed a ház. Csörgős szánkón összesímulva, prémes bundákban futunk a nagy fehér havon. 
dsida;Jók vagytok ti; Ó, be tudnék szavak nélkül beszélni rólatok! Ha én mutathatnám meg az Istenségnek rettentő sikoltással minden nyomoruságotokat! Vagy legalább hozzátok szólhatnék egyszerü vigasztalással, cifrázatlan feltörésével a lélek erejének! Mert én tudom, hogy jók vagytok ti, házasságtörők, csaló bankárok, többszörös gyilkosok, hazug szónokok és gyülölködő katonák, jók vagytok ti, szeretitek az édesanyátokat, és sírni tudtok az eltaposott virágért. Tudnátok élni szépen, derüs alázattal összefogózva az embernek teremtett gyönyörü földön, mert jók vagytok ti, ahogyan a szeretet könnyével együtt kicsordultok az én szivemből. 1929 
dsida;Jövendő havak himnusza; Üdvözlégy, tiszta hó, végtelen fehérséggel felszikrázva, sötét, fagyos és hosszú éjszakákon derengő fénnyel bíztató - Üdvözlégy, áldott tiszta hó!  Üdvözlégy, némaság, melyben angyalos pihék szállingóznak és feszül, lüktet százezer ujjongás mint égfelé-tárt havas ág - Üdvözlégy, puha némaság!  Üdvözlégy, sejtelem, korcsolyázatlan jövendőnk vidéke, messze-érző álmunk szánkázik néha csendesen - Üdvözlégy, szűzi sejtelem!  Üdvözlégy, Eljövő, ki sáros, szürke, sívár világunknak mondod, takarva bolyhos hermelinnel: - Aludj, torony! Aludj, tető! Üdvözlégy, titkos Eljövő! Szatmár, 1925. IX. 28. 
dsida;Július; Itt künn járok a földeken, kedves. A kalászok megbókolnak előttem: olyan hatalmas vagyok, olyan bronzarany félisten, mikor rádgondolok. Egyébként pedig költő, sétáló ember, akire fény hull és sárgaméz-mosolygás. Tehénkék. Pásztorok. Nyári máglya. Búzamező. Csöndesen feléd sóhajtom a búzavirágok kék szerelmét. Harsányan feléd kiáltom a lobogó pipacsok vörös nászindulóját! 1930 
dsida;Június; Kis szekrényemen sorakoznak, és seregszemlét tartok én: Lázmérő, jódos géztekercsek, kininporok és digalén.  Nyitott ablakon június száll, madár csiripel, csacsog egyre, s a betáncoló napsugár aranyport szór az üvegekre.  A régi tüzes kacagások - a nyarak hite, jaj, mivé lett? De most künn azért harsány e dal, és kicsordul a győztes élet.  Júniusok szent hevülése a kórházig is fel-felárad, de mit akar itt, menjen innen, mikor itt minden olyan fáradt. 1926 
dsida;Kacagnak a hitetlenek; Halad az ember-karaván. Förgeteges, sohase képzelt útakon, éjszakák rejtelmes viharain, félelmeken és csodákon át.  Már-már azt hiszik, hogy álom, megcsodálják, hogy vannak s hallgatják a vaksötét éjszaka fojtott, titkos nyögéseit.  A rémület mereszti fel szemét, ha villámok vonala villan: Soha ilyen iszonyatosnak nem tetszett még a táj.  Mérhetetlen szakadék elől anyáik könnyével az alján hátuk mögött a megrepedt bazalthegy ugrani készül.  A halálos, dermedt rémületbe csak a hitetlen vakok röheje csattan: Semmit se látunk, semmit se látunk, megőrültetek! 
dsida;Kalendárium szonettekben;  Elővers  Tizenkét könyvek másolója  Barát vagyok, fiatal, vézna, ványadt: Halk kondításként rozsdás, ócska gongon, ez előversben mondom el a gondom és segítségűl hívom Szűzanyámat...  Tizenkét könyvet másolok. Zsibongon állnak elém a képek és ahányat pillantok, annyi égi, szép leányhad forog elém egy nagy, piros korongon.  Aztán halálfő villan ecsetemre s november színe, mely a bús halálé, aztán a hó hull, szűz pehely pehelyre...  Mutasd meg, Uram: szárnyam messze száll-é? Ó, tizenkét könyv s lágyan rálehelve tizenkét arany, kék iniciálé!  JANUÁR  A tél dícsérete  Havasi ember - kis mokány lován - A hófuvástól húnyorog vakon. Kocog az éjbenhajló útakon s pipára gyújt vén taplón és kován.  Sötét erdő borzong hallgatagon, fehér mező s holdas ingovány: Távol hegyekből néha egy sovány ordas cselleng a friss csapásokon.  A szalmás viskok görbe ablakából kis mécsek fénye hull az útra körben, a kastély-ablak köztük szinte lángol...  A vén pap ácsolt asztalára törten olvas és fölrezzen a Bibliából, ha orvvadászok puskahangja dörren.  FEBRUÁR  A farsang dícsérete  Egy sarkon, hol a lámpa fénye halvány, egymásra torlik két fura menet, megállnak és hosszú farkasszemet néznek, zászlójukat kissé lehajtván.  Az egyik bűnt sirat és bűnt temet, gyertyásan, zsolozsmával mind az ajkán, a másik csapat maskarába varrt fán ördögfejet visz, táncol és nevet.  Vezérük, kit már lángos kárhozat nyal, bűnbánon látja angyalok karát s szemét lehúnyja méla áhitattal  míg a zarándokfő, egy véri barát, szíve mélyén, mely zárva hét lakattal, idézi antik istenek nyarát.  MÁRCIUS  Egy halott királylány dícsérete  Ereszszélen már jégcsapok csepegnek, a hólé zöngve, csobbanón csurog, A föld hátárol pattan a burok, sok odon ablak tárul a szeleknek.  A nap egy rozzant ablakon benéz. Sugarat önt be, langyosan zuhogva, dohos, homályos és hideg zugokba. Meleg nyalábja sárga, mint a méz.  Bent holt királylány fekszik. Arca: bájos, halk emlék, régi, sápadt, méla vád... Bomló szívének illata halálos.  Míg ajkaszélén fénysáv surran át, a friss tavaszi szél körötte szálldos s lengeti hosszú, szőke, dús haját.  ÁPRILIS  A húsvét dícsérete  Ezerkilencszázharminc éve: szent zsidók földjére nagy próféta támadt. Emlékének, mely bágyadt, égi bánat, szenteljük ezt a sárga pergament.  Rágondolok, míg járom Golgotámat. Mivelhogy nincs igazság idelent, Pilátus alatt a keresztre ment, de harmadnapra új életre támadt.  Alleluja! - nagy bástyákat ledöntőn rivalg s csodára váró tűzben ég falu és város, ház, tébolyda, börtön,  minden üszkös, az arcok feketék!... Feltámad-é a bús erdélyi földön, ki meghala és eltemetteték?  MÁJUS  A tiszta örvendezés dícsérete  Bús alkimista, mit nekem a kincsek! Kihúnyt a tűz már és kihűlt a lombik, Vídám, vídám szeretnék lenni holtig, hogy fénnyel minden élőt szembe hintsek.  Itt künn zenél a friss májusi lomb, víg nyikordulással nyílnak a kilincsek s a fülledt kamrákból kibújva, nincs seb: akár a fák, a lélek is kibomlik.  Eszembe jut sok kapzsi vágy, mi kár volt, és jönnek nők is, karcsúk, vagy molettek, és egy-egy emlék is, mely szép, habár holt.  Szívemet, melyből ádáz harcok ettek, most elringatják hűs, körülhatárolt, együgyű tocsák: langyos kis szonettek.  JÚNIUS  Az érés dícsérete  Helyét gyümölcsnek adja a szirom. A déli égen elterül a hőség. A termő kor jön: érés, felelősség és nem lehetek virág egy siron.  Csók-szirmom nem lesz, hogy csokorba kössék a lányuk. Vinnem kell, amíg birom a terheket és ha nevem leirom: komoly szó kell elé, nem cifra bőség.  Csak néha jön, hogy szívem elbecéz egy-egy derengő, árva, gyermeteg emléket (mely úgy csillog, mint a réz  egy ó-kapun). Gyors nyári fergeteg jön messziről. Szemem távolba néz s tavaszt sirat s egy régi gyermeket.  JÚLIUS  A magányosság dícsérete  A júliusi csillagok alatt vággyal koszáltam, mint kobor diák. De voltak nálam bátrabb daliák s az idő lassan, tétlen elhaladt.  Az ablakokban csönd volt és virág, s a fülledt este szívemre szaladt s júliusi csillagok alatt, míg bent mullattak boldog daliák.  Fiat fogantak pozsgás asszonyok zöld és dúsnedvű, mérges nagy növény volt az élet: beteljesült, konok.  Éreztem már, hogy - messziről jövén - elesem, ha tovább barangolok s ledőltem egy zord, vén klastrom tövén.  AUGUSZTUS  Az élet dícsérete  Lám, most e délben, mint a renyhe, holt só terül szét ringó tengerek vizében, úgy oszlom én is szét e versben éppen és gonddal mondom: tán ez az utolsó.  Nagy ideje, hogy csupa könnyű, olcsó ígéim vannak, árnak ellenében nem úszom már és néha-néha szépen mondom magamban: várhatsz még koporsó!  Csak hallgatom a lomb meleg neszét s az árnyas fákat bölcsen megmosolygom: a tölgyet, hársat, bükköt, gesztenyét -  a forró nap vídáman vagy borongón nagy, tiszta békét csurgat szerteszét... Mégis csak jó e vénhedt, lomha bolygón!  SZEPTEMBER  Egy angyal dícsérete  E ködvilágban képe csöndben, árván csüng kis szobámban, a szívembe fészkelt sápadt falon és néha néma vészjelt küldöz szemével, két kezét kitárván.  Csak gyönge nő. Ruhája oly szegény. Szelt kenyere száraz. Életem határán halkan legel: kis gyapjas, tiszta bárány. Az ágya deszka: durva és fűrészelt.  Ám egy napon kitárul majd a porta, elhagyja őt a földi, kerge kín, áldja a percet, mely idesodorta.  S való világunk pompás berkein áldja a percet, mely idesodorta. Mellén: selyemhab. Vállán: hermelin.  OKTÓBER  Az erdélyi szüret dicsérete  A sors galád napok közé sodort. Nincs semmi, semmi víg szüreti hang itt, a szőlősgazda szomszédjára sandít s a pinceszájra követ kőre hord.  Zárt ajtók mögött sír a lezuhant hit. Unott, bús arccal szürcsölik a bort, mely dohos pincék mélyében kiforrt és gyűlöletet száz repedt harang szít.  Mikor majd égi ígék zengenek s közös szüret nagy, boldog mámorával együtt mulatnak három nemzetek  s egymást hintik a könnyek harmatával - Úristen, akkor én már hol leszek s kiből fakad majd harsogó, vidám dal?  NOVEMBER  A holtak dícsérete  Meghaltunk, testvér, valamennyien. Csak ők élnek még, ők, a régi holtak. A néma ablakok sora kiholt, vak: Láttál temetőt? Ugy-e mind ilyen?  A holtak este csillagot csiholtak fölénk, a kegyelet rajtunk pihen: egy csillag ég minden fájó sziven s világít minden zártredőnyű boltnak.  A koszorúk felülről egyre hullnak, az őszi szélben száz virág forog s kéményeken, tetőkön tornyosulnak.  Éjjel peregnek csöndes záporok: bús, bölcs sírással érettünk búsulnak a Bólyaiak s Bethlen Gáborok.  DECEMBER  A Gyermek dícsérete  Ti már nem hozhattok jóhírt nekem. Ami jó van, magamtól megtaláltam az erdőkben, hol sok-sok este háltam - s keresztelő Jánosként hírdetem.  Most járok hóban és halálra váltan, ám ez számomra boldog kínt terem a hófuvásban gyakran hirtelen csak térdre hullok: Gyermeket találtam!  Goromba ágak az arcomba vernek, de én megyek tovább, egy kis haranggal viszem a drága hírt az embereknek:  Bennem van, íme, csengő és harangdal és bennem van a legnagyobb, a Gyermek - a fényes jászol s valamennyi angyal.  Finis  A barát nyugalomra tér  A képeket megírtam. Tagjaimban az álomvágy zsibbadtan elterül. A munkát elvégeztem emberül, átadtam, íme, mindent már, amim van.  Az ablakon túl rőt hajnal derül, a cellamécs kilobban méla kínban. És én pihennék immár holtomiglan, tisztes csuhámhoz ifjabb test kerül.  Magában rejti alkotás a bért. Átszínezése széppé ennyi jónak akár egy püspökséggel is felért.  Ha majd kiköt velem a karcsú csónak, imádkozzatok bűnös lelkemért! Békesség vélem, üdv az olvasónak! 1930 
dsida;Kánai menyegző; Menyegzőnk lesz, kis szerelmem, s derülünk a cigánybandán. Vendégek közt üldögélünk zöldbefutott, tág verandán.  Krisztus ül az asztalfőn. Künt augusztus mély, tiszta éje csillagot szór s zene-szűntén sír a tücsök lágy zenéje.  Krisztus arca szép, sugárzó, szereti a víg poétát: máskülönben nem tett volna érte ilyen hosszú sétát.  Súgva mondja: "Szívetek a vágytól majdhogy szét nem pattan, menjetek csak, fiacskáim, ne késsetek énmiattam!  Majd én mindent elgondozok, vendégséggel baj ne légyen. A szegénység, bogárkáim, illatos és drága szégyen."  Lábujjhegyen, mint ki édes szenvedélynek titkon áldoz, surranunk el lombfüzéres nászi szobánk ajtajához.  Visszanézünk... - Minden asztal csupa friss hal, friss kenyér, vizeskorsó bort zubogtat, bíborlángút, mint a vér. 
dsida;Kár mindenért; Be kár az elmult ünnepekért, az elszalasztott csókokért, be kár mindenért, amit megírtam.  Mert bizony, bizony úgy van az, hogy a költőktől elfut a tavasz, amit ajkukra vesznek, nincs bennük már.  A kimondott szó elhangzik a fülnek, a kidalolt vágyak rendre kihülnek és fehér lesz az arc, mint a hófuvás.  Az űrbe röppent minden cél, kiholt vád. A feloldozott, sirató Magdolnát nem csókolhatják meg többé bűnösök. 
dsida;A Naphoz; Te, ki szomorú lényegemmel kezdettől kezdve vagy rokon, csókold, csókold, csókold meg tűzzel az én csóktalan homlokom.  Látod, itt állok mindhiába, kezem sóváran integet - Mindenkitől csak csókot kérek és szórom, szórom, kincsemet.  De szeretet-csók nincs szivökben és tovább mennek hidegen, s mire kincsem már mind a multé, minden ember-arc idegen.  Csak Te osztod a csókot mindig, csak Tőled van, ki lángra kap - Te a természet ős szerelme, ujjongó-lelkű, drága Nap.  Bíbor tüzed itt megfehérül, mint szűzi, havas ormokon csak csókold, csókold, csókold tüzzel az én csóktalan homlokom. 1924. augusztus hó 20-án 
dsida;Kéne valaki; (Fodor Jenő)  Kéne valaki, sokszor kéne: fiatal hugocska, vagy öreg néne.  Tenne nyakamba talizmán-láncot, simítana el minden ráncot.  Este, ha némán ágyamba fekszem, beszélne róla, ki a kereszten  függ, a falon és haldokolva irgalmat dobál paplanomra.  Irna levelet, meghívót, sürgönyt, huzná be tétován a csipke-függönyt,  melyen a holdfény suhogva járkál: ennél a békés, esti homálynál  ne legyen Mindenség, rohanó fáklya, se kérdés, mely a szíveket rágja,  csak gyermekkor, hova visszamennék, csak kisszoba, álom, emlék,  s mikor kitör a panaszom sírva, mondaná: mindez meg volt írva, -  s mikor vad kínnal jajdul az elme, - tenne úgy, mintha figyelne. 1929 
dsida;Kerülöm a nevedet (Erdély); Azt mondják, kerülöm a nevedet, nem beszélek rólad, nem dicsérlek, mert a Gonosz csókolta meg a számat.  Pedig a gyantaszagú fenyvesekben mindig levett kalappal járok, sebes, mély vizeid bennem zúgnak.  Ma órákon át gyermekes örömmel néztem, hogyan halásznak a vén parasztok a zajló Maroson  s mikor a szabályos, négyszögű lékből halat rántott ki valamelyik, úgy-e hogy neked köszöntem meg?  És mégis kerülöm a nevedet, melyet káromkodó kocsisok és esküdöző kalmárok szájából hallok,  melyben önhitt szónokok dagasztják naggyá magukat s pletykaszájú vénasszonyok lubickolnak bóbiskolva,  mely úgy elkopott ércnyelvünkön és szánkon, mint egy ócska köszörűkő és már-már semmit sem jelent.  Inkább megkerüllek valahogy: azt mondom, hogy valaki vagy, magok csiráztatója, emberek álma,  kicsi őzikék együgyüsége, szálerdők erős magosba-húzója, apró madarak énekeltetője.  Vagy csak gondolok rád s elhatározom: ma minden mosolyom téged jelent, - vagy csak kívánlak és elhatározom:  ma minden kézfogásban a te kezedre ismerek. Vagy csak érezlek behúnyt szemmel, átlehelni a lelkemen,  mint a legtitkosabb, legédesebb hangulatot, mely egyedül köt a földhöz, drága nyomorúságaimhoz.  Mint a napot, mely bőrömre süt s melyet némasággal síratok meg, mikor lehull a hegyek mögé. 1930 
dsida;Kesergő; (Fodor Jenő)  Az ég csodás, csiszolt opál, a szél kis felhőt fújdogál. Lefojtva gajdol száz torok s vacognak a sikátorok.  Itt is lesem, ott is lesem: Hol van az én szerelmesem, ki elbecéz, csacskán nyafog és jó meleg karjába fog?...  Itt is futok, ott is futok, - ki tudja, hogy hová jutok, ki tudja, hogy hol alszom el, hogy hol pihenne harcom el?  Ki fél a téltől s élni fél, feje fölött a tél ítél, hideg, hóvalfútt alkonyon ordas szaglássza majd nyomom.  Nincs élelem, csak félelem, már a remény sem él velem, vigyázza, zárja száz lakat az estbe tespedt házakat.  Csak hallgatok és ballagok s a fénnyel mázolt ablakok szeme oly búsan simogat, mint csillagfény a sírokat.  Itt is lesem, ott is lesem: Hol van az én szerelmesem, ki férfivággyal megtelik és elringatna reggelig?... 1929 
dsida;Két vers Kuncz Aladárhoz;  SZOBOR ÉS DRÁGAKŐ  Mintha Carrara bús, jégmerev és fehér márványtömbjeiből kellene szobrodat vésnem, - elnyugodott, drága nemes barát - úgy mártom be ma tollamat  s pillanatra megáll fulladozó szivem: érdes emberi nyelv sziklakemény, komor ősi görgetegét mint kalapáljam úgy, hogy bár körvonalakban is  megjelenne finom-rezzenetű szemed, homlokod delejes íve s a ritka haj édes fürtjeivel, selymesen és puhán? hát keskenyvonalú, lezárt  ajkadat hogyan, ó jaj, hogyan önthetem itt alakba zenés lágy mosolyával és minden titkokat oly biztosan átfogó s hirdető nagy igéivel?  s hol marad buzogó melled erős, meleg dobbanása, kezed száz remekelt piciny lendülése, melyet Petronius borult szemmel látna s irígykedőn?  A szellemed pazarul csörgedező, hideg kristályhabja hová sikkad e tömbökön? nagy szíved suhogó, förgeteges szelét, villám-gúnyod acélnyilát,  gyermek-hangulatod türkiszlángos egét, mely baráti beszéd napsugarával oly egyként záporozott mindegyikünkre, - mily jel jelölheti szobrodon?...  Cseng a kőkalapács, serceg az ércfuró, zúgva-zengve repül, pattan a törmelék, véső vés sziszegőn, omlik a tiszta kő porfinom szeme, mint a liszt  s egyre fogy, kicsinyül holt alakod meredt márvány-terve, gigász oszlopa megreped, kőforgácsra szakad minden anyag s romok szennye közt maradok magam.  ... S akkor íme, sugár sejlik a csonkokon, százfelé faragott, omlatag és zilált márványtönk tetején szellemed élni kezd, szóba, kőbe nem önthető  szépségében, - a menny étheri árama reszket át a szobán - s meztelenül csupán lelked él: anyagot nem viselő, szabad lelked mint a virág szaga,  mint a csendbemerült szók rezegő s örök zöngehangja a szív mély rezonátorán, mint mesék kicsiszolt, mesteri ékköve, mely a titkosölű, havas  márvány legközepén szunnyadozott soká s most kitárva tüzel kék-lila-halkvörös pompa színeiben s fellobogó ezer gyertya fényerejével ég...    IMMÁRON ÖTVENHÁROM NAPJA  Bocsásd meg nékem, édes Aladár, hogy szép szavakba próbálom beszélni, amin ma is zokognom kellene s amin zokogni már-már nem tudok. Augusztus vége. Transsylvániára lassanként őszi felhők csüngenek, zord díszletek bizarr tragédiákhoz s a gyér futóka rőtes levelére örökké tartó vén eső pereg... Immáron ötvenhárom napja, hogy kicsiny országunkból kivándoroltál. Immáron ötvenhárom napja, hogy lehajtott fejjel járok, terheket cipelve döbbent, fáradt lelkemen és megrázkódva olykor meg-megállok, mint vak koldus, akinek botja vége gödörre bukkan ismeretlen úton. ...Mindennap négyszer elmegyek lakásod előtt, a Fürdő-utca szögletén s elgondolom: most felmegyek megint. A szolgáló kinéz s megkérdezi, mint rendesen, hogy hozzád jöttem-e, s belépve újra ott látlak nyitott könyvvel, papírral sűrűn elborított asztalod mellett s meghitten fogadsz Isten hozott! Isten hozott, Jenőkém!... A kávéházban üldögélve, míg kövér tócsákat gyűjt ottkünt a járda, s az üvegen száz vízcsepp folydogál, hosszú órákig várom, hogy benyitsz. Eljössz, tudom, csak mindig várni kell, eljössz, tudom, piros arccal, vidáman, bontani kezded szürke gyapjúsálad s mellém telepszel: Mi hír, öregem? - S miért ne lenne egyszer újra így? Mi az a percnyi, végzetes titok, lényegtelen, parányi változás, ami miatt régóta megszokott kedves dolgok nem térnek vissza többé? Igen, tán rémlik, rémlik valami avittas, álmos Hamlet-monológ, mitől zsibbadtan meg-megáll a szív és szédületbe tántorul a fej: Halál... elalvás... Pincér, fizetek ...S hazafelé is véled indulok, pislákoló fénynél, a halk esőben. Hangos viták közt érkezünk haza, megvárom, míg becsöngetsz és kinyitnak s eltűnsz a döngő kapuszárny mögött. S akkor egyszerre úgy látlak, hanyatt feküdni, nyújtott lábbal, hallgatag, lehunyt pillával, nyirkos nagy sötétben a föld alatt, a bús eső alatt s hideg kezedre, szádra víz szivárog. Megértem: többé nincs mit várni rád. És nincs miért vidámakat beszélni. És nincs miért több verset írni. Nincs. Többé nem hallod és nem olvasod, dícsérő pillantásod nem jutalmaz, tükörben többé nem próbálhatom mozdulatod lopott utánzatát s egyáltalán - - oly messze vagy, olyan érzéken túli, hűvös távlatokban, dimenziók határain kivül, mint életem mély, gondtalan bizalma, mint gyermekségem kendő-lengetése, mint félálomban csókolt régi csók. Megindul újra könnyem. Fuldokolva kereslek, hol vagy? S hol van életem? S szeretném nevedet oly rémülettel, oly vad erővel felüvölteni az éjszakának bús esőt szitáló sötét boltjára, oly rekedt sikollyal, velőt-rázó iszonyú hördüléssel, hogy hasadjanak szét a fellegek és induljanak meg a csillagok s halld meg te is fényévek távolában, planéta-pályák száguldó ivén! - S azután csuklón összehullva ott a döbbenetes éjszaka hideg csöndjében, hátha felfogom, mikor nagy messziről, vagy tán egész közelről szelíden, halkan-halkan válaszolsz... (1931. augusztus 17.) 
dsida;Kettétört óda a szerelemhez;  - Anno 1931, hősök napja -  Illat füstöl májusi orgonákról. Ablakom kitárva s az álmos este verseket súg tollam alá tehozzád, drága szerelmem,  áldott vándortársam az úton, ürmös esztendők ízében egyetlen édes! Téged ünnepellek e földreszállott istenek estjén,  téged ünnepellek: igazbeszédű szádat és komoly szemedet, magasztos homlokod fölött a derengve fénylő glória ívét,  száz elejtett jó szavadat, becéző gömbölyű kezed puha reszketését, titkos testedet: lobogó tüzes bor míves edényét,  eljövendő magzatodat, kiben betelve látom földi terveimet s ki szédült ujjongással bontja ki lelke szárnyát apja dalára... -  ...Hirtelen megrezzen a tollam, eltört versszakok rút romjai közt botorkál. Alvilági zaj, sipitó suhancraj csörtet az utcán,  falnaptáram rőt betüvel rikácsol: Hősök napja van! Katonák sietnek dobbanó tömör szakaszokban, égő fáklya-sorokkal,  fojtó füstöt ver be a szél s a kürtök réztorkán recsegve rikolt az orkán. Döngve jönnek és dübörögve mennek, villog a fegyver.  S szinte hallom: Messze, kihalt mezőkön, sírok alján boldogan összekattan millió hős állkapocs. (Ó, milyen jók vagytok a földön,  emberek, hogy ily kegyes áldozattal ünnepeltek minket e május-éjen!) S látni kezdek: jönnek a bonka bénák özvegyek, árvák,  s mindenrangú nyűtt nyomorultak, arcuk elmeredve bámul a fáklya vérszín záporába, míg tenyerük viharzó tapsra verődik.  S látni kezdek: felszakad egy sötétlő sír göröngye messze Galíciában, nagybátyám dolmányos alakja kel ki, imbolyog, indul,  félig porladt kék szeme tágra nyílik, átlyukasztott roncs tüdejére kéjes buggyanással ömlik az áradó, friss orgona-illat... - -  - Így csukom be ablakomat, szerelmem, így ülök zöld lámpa-sugárban árván s így zaklatlak furcsa, nehézsejtelmű balsoraimmal.  Mert lüktetve fáj a fejem, szívemre nyirkos kétkedés nehezül. Mi célja, mondd, mi célja van szerelemnek itt és másfelé bárhol?  mondd, hol biztos nászörömünk vetése és kalászos dús aratása? merre? vértengertől mely sziget édenébe rejtsük a bölcsőt?  Némán bujkáló gonoszak vigyorgó gyűrűjében érzem a lelkemet most s téged, édes, elvetemült bírák közt látlak elesni.  Hajnalunk nem szép mosolyodra pirkad s alkonyunk lehull, mielőtt kívánnám. Mások által vert sineken sötétbe siklik a sorsunk:  Holnap bizton hős leszek én is annyi rothadó testvér-tetem árnyölében s bizton éppen így menetelnek omló fáklya-tüzekkel  hős fiunk emlékezetére is majd, még meg sem fogant kicsi gyermekünkért! ...Elnémult a trombita... Messze, mintha égne a város. 
dsida;Kezemben tartom a szivedet; Kicsi testvér, a kezemben tartom a szívedet: Mért olyan hideg? Ha az égre nézünk, odafent is zöld füvet látunk, locsogó kis patakokat s az erdők fordított képét. Látod, ott megyünk mi is, az árnyas úton, milyen kicsinyek vagyunk a nagy-nagy messzeségben, gyöngén ölelem jobb karommal a derekadat: mindjárt eltűnünk. Nem az a fontos, amit nagyképűen egymásnak mondtunk és a világnak. Kicsi kutyánk, akinek csontot adtál, ott megy utánunk, szereti a kis fekete törtlábú macskát, akit meggyógyítottál. A vén kofaasszony, akivel pár jó szót szóltál, fehér kendőt lenget utánunk: ráncos, gyűrött, egyszerű lelkét. Nézd, milyen piros sugarakkal, piros örömmel vár minket a messzeségek messzesége kezemben tartom a szívedet: melegedik, melegedik... 1927 
dsida;Ki-ki maga mesterségét;  Mottó: Csilingiling, dalolni kell!     Sík Sándor  A bíboros nap felkel, kiváncsin széttekint óráját tudja biztos és lepihen megint.  A hold suhogva sétál A fellegek között, sarlója megsoványul, míg árnyba öltözött.  A bokor kivirágzik, gyarapszik egyre fel a madár fészket épít, repül és énekel.  Csillagsugárba olvad a halvány, esti pír, az eső lefelé hull - a költő verset ír. 1924. augusztus 13. 
dsida;Ki-ki magában; Gyötrelmek széles országútja ez. Ki-ki magában szenved. Széttört kristálypoharak szilánkjai lépten sebeznek.  Vándordal nem születik. Csak a kiszikkadt torok tátog. Hiába emelünk kalapot a feszületnek, a feszületről sem száll le senki.  A láthatáron semmi sincs. A kövekben nincs víz. A fák alatt sincs árnyék. Kőben, fűben, égben nincs irgalom. 1930. szeptember 17. 
dsida;Kínai lakkdoboz; Esticsillag szerelmes volt a cseresznyefába. Hejhaj. A cseresznyefának halkrózsaszín virágai voltak, hejhaj, úgy csüngtek le virágai, kusza-finom levelei, hejhaj, mint ágbogas kína-írás selymen. Hejhaj. Illatos volt, fiatal volt, rózsaszín volt, ártatlan volt, esticsillag szerelmes volt, hejhaj.  Egyszer szemben fölébredt a hold is. Hejhaj. Cseresznyefa eleven is, holt is. Hejhaj. Kéjsóvár, nagy mandarin-arc vigyorgott a fára, hejhaj, sárgaselyem sugár-paplan borult le a fára, hejhaj, Cseresznyefa jajgatott, esticsillag sírhatott. Hejhaj. 1931 
dsida;Kitéve; ... És ha megoldás már nem lenne más, Nyugalom-folyó partjára feküdnék. Csobog a nagy víz és zizeg a sás.  Csaló, játékos, távoli nagy élet zaját hallgatom kövült nyugalomban és jégpáncélos szívem meg se dobban.  Sötét álmom lesz testemen a pólya: Leszek ismételt, ködös ószövetség, akit Mózesül tettek a folyóra.  Éjjel nevető csillagokat nézek, sellő-hadat, mely a folyóra jár és ringat, renget lágyan a kosár.  Fáraó lánya eljön csolnakán, ébreszt, bubusgat, csókol és dalol és én mosolygok, mintha hallanám.  Keserű, szelíd ajkam szögletére elkésett csókot csurgat majd a Hold: virrasztott éjek vigasztaló bére.  Hitet talál a kétkedő Tamás, új tízparancsról álmodozik Mózes... És zúg a folyó és zizeg a sás... 
dsida;A páncél-ember; A csilláros, ódon erkély-teremben áll a fekete páncél-ember, az érc-lovag.  Már hatszáz éve áll mozdulatlanul, csak egyszer-egyszer, éjfél idején csikorog.  Ólomkeretes, színes ablakon lyukas szemével bámulja az őszt s a napsütést.  A várkisasszony most is aranyszőke, de sima suhanccal csókolózik a fák alatt.  A galambok a pártázaton most is dörgölődve turbékolnak. Hull a levél.  A páncél-ember nem szomorú, nem mozdul, csak áll sisakosan, mereven.  Már érti a titkot, látja a rugókat, a rángó zsinórt a dolgok mögött. Szinte kacag. 1927 
dsida;Könyörgés csodáért; Az ökör ismeri az ő gazdáját, a szamár is tudja jászla urát, csak te, Izrael, nem ismered föl a te Uradat.  Pedig hajnalodik kelet felől. A mérhetetlen fény és árnyék itt áll jobbom felől s vezeti vérembe mártott tollamat.  A siralmak völgyében nyüzsgő tömeg. A vakok látni akarnak, a süketek hallani s a poklosok szája gyógyulásért vonaglik.  Arcom patakzó könnyét a felkelő nap üstöke letörli s az elnémult sokaság fölött a lángrahasadt egekbe kiáltok: Adonai, tégy csodát! 1928 
dsida;Kopott álom; Lelkemet mintha messzire sodornák régi borongó, ismerős dalok, mikor zenél a monoton eső és felsírnak a csobogó csatornák.  Ázottan néznek egymásra a hársak, végigfakul a lila nyári köd a szekfű-szagú színes kerteken, s a folyókák cikcakkos gödröt ásnak.  Most nincs, ahol az ablakot kitárnák. Úgy merednek a házak mereven, mint sok-sok nyirkos hideg álmodó, s minden lépésre cuppognak a járdák.  Fekete felhők játszanak az éggel, s vállamon komor, fekete köpeny: borzongva, fázva összeszorítom, mintha valami kincset rejtenék el...  Nagy álmot rejtek, szomorút, kopottat (jaj csak valaki észre ne vegye!), - és a lombok közt zizeg az eső és kalapomon csendesen kopogtat. Szatmár, 1925. június 12-én 
dsida;Kórházi emlék; Fehér ágyon feküdtem, némán szenvedő emberek közt. Június volt, a nyitott ablak párkányán madarak csicseregtek. Az anyám sírt. A lányok virágot küldtek s apró cédulákat. A nyitott ablak párkányán madarak csicseregtek, a folyosón mankók kopogása visszhangzott. Gabriella nővér, a csöndes, fehér apáca, letörölte homlokomat, s az elröppenő madarak után nézett. 1929 
dsida;Közeleg az emberfia; Tudom, hogy közeleg már a jó ember fia, aki nem tőlem és nem tőled kap életet. Néhány pásztornak, akik sohasem öltek nyulat, nem hordoznak emberölő szerszámot, megjelenik az angyal és megjelenik a csillag és tele lesz dallal a decemberi hegyoldal. Csak ránézünk a kisdedre és tudni fogjuk, hogy Ő az. Eljönnek az acéltrösztök fejedelmei, a petroleumbányák frakkos császárai s könnyel a szemükben letérdelnek elé. Mert Ő lesz, akinek legtisztább kék a szeme, legerősebb lészen a karja és szelid arcáról ragyog az örök épitők acélos vidámsága. Ő megmutatja minden vándornak az útat, minden töprengőnek az igazságot, minden haldoklónak az életet. Ő megmagyarázza nekünk a gépek dalának igazi értelmét, megmagyarázza és megáldja a fáradt költőt legsajgóbb szavait és mosolyogni fog és kék fehér galamb fog ülni a vállán kétfelől. Ő nem ad országot nekünk, hanem otthont, nem ad fegyvert, hanem kenyeret. Ma még sirunk, mert a mosolygás nem én vagyok. Ma még sötét van, mert nem jöttem világosságnak, hanem hogy bizonyosságot tegyek a világosságról. Már közeledik az éj, mely szüli a Hajnalt. Eljön Ő, minden bizonnyal eljön. 1929 
dsida;Közöttük élek; Emberek barátja vagyok. Közöttük élek és szívem kézről-kézre jár.  Ismerek gyermekeket, akik bácsinak szólítanak, ismerek ifjakat, akikkel elborozgatok, világra szóló terveket szövögetvén. Ismerek leányokat, akik vidáman kacagnak tréfáimon és búcsúzáskor megszorítják kezemet. Ismerek kacér és komoly asszonyokat, akik ölelésem forróságára várnak, vagy elsírják nekem szomorúságukat. Ismerek kemény férfiakat, akiknek kérges a jobbtenyerük, ismerek bölcseket, akik tanácsokkal látnak el. Ismerek kötögető nagymamákat, akikhez kávézni járok s meghatódom szerelmi emlékeiktől, ismerek aggastyánokat, akik megsimogatnak s ifjúságukra gondolván, szeretnek engem.  Ó, barátaim, milyen öröm az nekem, ha találkozom bármelyikükkel is a porzó napsütésben, kopogó esőben, vagy zúzmarás utcai fák alatt: szemükben látom az értelem fényét, a felismerés gyors villanását, örömük minden jelét!  Közöttük élek s nevem együtt él fogalmaik közt a fákkal, madarakkal, ünnepekkel és csillagokkal! 
dsida;Kréta szigetén; Színek szitálnak, szép színek, csoda-örömek lányok ajkán s mégis rabság ez a sziget: ostoba, mostoha dajkám.  Futkosnak furcsa, fitos őzek, Jupiter árnyas tölgyei aranypiros makkot esőznek s a lelkem egyre nyugtalan.  A lelkem egyre nyugtalan: őrizteti Minos a tengert, őrséggel rakja meg körben a sziklát s távolról, az azúrkék hullámgyűrűkkel, sürgető üzenetek hiába locsognak a parthoz.  Halkan szívembe járkál egy messzi múlt feledt csodája s halkabban a halk muzsikánál, emlékeztet minden a tájra, hol felnyitottam szememet, s tengeren túlról idejárnak szerelmes, szőke szellemek, groteszk, imbolygó, édes árnyak. S amíg titokban felkeres, mi régi létem titka volt, lágy kezével sárga, beteges lángot gyújt szemembe a honvágy.  - Nem kellenek a szép színek! Nekem csak szebbek kellenek! Nekem rabság e szép sziget! Vigyetek hát el, szellemek! Különben összefoltozom minden szavamat, olvadt viaszkkal összeragasztom e csillogó nagy tollakat s hasonlatos leszek a madárhoz, aki ujjong!  Minden rabságnak vége van: és porkoláb száz sem elég, mert nem gázol a porba lábam. Szabad az ég! Szabad az ég! A szám remeg és szárny lebeg a vállamon s kacagva nap csiholt halálomon: Icarus sorsát vállalom. 1929. V. 28. 
dsida;Krisztus; Krisztusom, én leveszem képedet falamról. Torz hamisításnak érzem vonalait, színeit, sohase tudlak ilyennek elképzelni, amilyen itt vagy. Ilyen ragyogó kékszeműnek, ilyen jóllakottan derűsnek, ilyen kitelt arcúnak, ilyen enyhe pirosnak, mint a tejbeesett rózsa. Én sok éjszaka láttalak már, hallgattalak is számtalanszor, én tudom, hogy te egyszerű voltál, szürke, fáradt és hozzánk hasonló. Álmatlanul csavarogtad a számkivetettek útját, a nyomor, az éhség siralomvölgyeit s gyötrő aggodalmaid horizontján már az eget nyaldosták pusztuló Jeruzsálemed lángjai. Hangod fájó hullámokat kavart, mikor a sok beszéd után rekedten újra szólani kezdtél. Megtépett és színehagyott ruhádon vastagon ült a nagy út pora, sovány, széltől-naptól cserzett arcodon bronzvörösre gyúlt a sárgaság s két parázsló szemedből sisteregve hullottak borzas szakálladra az Isten könnyei - 
dsida;Lámpa körül; Napsütötte tájak álma, csalóka, távoli mese úgy belefájdul az emberbe ilyen magányos őszi estén.  A lélek szállna, jaj, be szállna ilyen magányos őszi estén, átszelné a láng-Szaharát, megfűrdene a Nilusban.  Pálmák sudarán sütkérezne, megfűrdene a Nilusban, de ez a nyirkos, dudoló szél megdermesztette a szárnyát.  Rossz szavak, ferde nézések is megdermesztették a szárnyát s alig tud fáradtan repesni rosszlevegőjű szűk szobában.  Mozdul a lélek, repes lomhán kripta-homályú szűk szobában és dong és dong a lámpa körül, mint egy halódó őszi légy. 
dsida;Lámpákat gyújtok; Lámpákat gyújtok néptelen városomban. Te látod messze az apró piros és zöld és sárga lángokat, próbálod megérteni őket, de nagyon messze vagy. Legszebb házamban vetettem ágyat neked, illatos vizet öntöttem a korsókba és a tálba. Te nem ismered ezt a várost, nem tudod: mi van benne és mi hiányzik. Minden, amit mondok, vagy teszek: egy-egy lámpa az irdatlan messzeségben. Szánalmamat elébed küldöm az országútra, számolja, számolja a kilométerköveket s egy útmenti bozótban alva talál. 1929 
dsida;Lángok; Izzik a tűzhely, ajtaja hajtva, szökkenve sziszegnek a szikraszilánkok álmokat űzve nézek a tűzbe: élnek a lángok sírnak a lángok.  Élni ha fáj és sírni ha fáj (van kivülök még, ó, ami fájna!) vigaszt eregetve, szemünkbe meredve itt van a kályha, ízzik a kályha.  Fáj neki égni, s kínja be régi! méla varázsban ég a parázsa, de mégsem akarja, hogy betakarja lassu hunyása, hamvadása.  Döbben a lelkünk tűz kihunyásán, jégölü sír, amit ágynak a tél vet - - Hintve virággal, szent olajággal ha nincs is az élet, kincs ez az élet.  Szikraszilánkként szökni szeretnék, láng-szeretettel életet áldok, s jövőt kibetűzve nézek a tűzbe: élnek a lángok, sírnak a lángok. - Szatmár 1925. december 
dsida;A pántos kapukon túl; Ne zengj hát, vers, csak gyöngyöző beszéddel csobogj, mint árnyas, tisztavizü kút. Mint aki meghitt asztalnál ebédel és közben elcseveg derűt-borút nyájas családdal, hűséges cseléddel, úgy mondd te is, ami eszedbe jut a tájról, merre emléked barangol s az érthetetlen, izgató kalandról.  Ó, mert kaland, ugyan mi volna más mindaz, mi vélünk itt azóta történt, hogy élni hítta valami varázs a semmit és mi forgó zsebtükörként vigyázzuk, merről jő a villanás s egymásra tükrözgetjük az örök fényt. Mi lesz, ha tükröd, mely fényért eped, holnapra megvakul és elreped?  Én láttam egyszer megrepedni tükröt s fénylő szemet, amint vakká meredt. A mennyezetről zöld ámpolna függött s a függönyökbe vont ablakkeret résén savószín szürkület szürődött. Irtóztatóvá nőtt a kerevet és agyvelőmet rázta meg a drága baráti lény üvöltő némasága.  Valaki sebten orvosért izent: a hallgatódzó, fekete sztetoszkop a süppedt, bordás mellen úgy pihent, mint vén sírdombon megdőlt fejfaoszlop. Az orvos furcsán biccentett s kiment, állt az idő és egyikünk se mozgott, csak néztük, milyen sárgán villog a görbén csukott száj egyik szemfoga.  Emlékszem: Mint ha tört üveg csörömpöl, a márványasztalról, az ágy megett, az óceán alatti, sűrü csöndből egy óra sírt fel s hosszan cserregett. Bensőnk rémült, marcangoló örömtől és csukló iszonyattól remegett és vártuk, vártuk a tébolyodásig: hátha mozdul és nyújtózkodva ásít.  De nem mozdult. Lyukas üvegszeme tintában ázott s látni megelégelt, orrán át elcsurgott a szelleme, mint híg kenőcs, ha eltörik a tégelyt, repedt füléből kifolyt a zene. Hiába zörgött, hörgött, jajveszékelt az óra, mit félhétre őmaga igazított be még az éjszaka.  Takard be azt az arcot, puha kendő, takard be már, irgalmas feledés. Ó, tudtam én, hogy életünk esendő, de akkor láttam, tudni mily kevés: csak a kegyetlen élmény elegendő, mely ösztönünk fájó mélyébe vés, hogy valónkat a megismerés láza szentté hevítse s emberré alázza.  Hajdanta nem volt több nekem a vég könnyekben ázó gyászromantikánál. Búcsúlevélke "Fogsz te sírni még, tudom, hogy visszahívnál és kivánnál, mikor fejemnél két szál gyertya ég." Romeo s Júlia ravatalánál két agg siratja lányát és fiát, - fáklyák között viszik Opheliát.  Később az elmúlás gondolatára bőrömön pörsent ki a borzadály s az undorító temetőbogárra gondoltam, mely poshadt húsomba váj s belétojja petéit nemsokára. Ha nőre néztem, rémített a báj, mert elképzeltem fölpuffadva, holtan s a hullabűzt szédülve szimatoltam.  Már ez is elmult. Otthonos derű pattintja föl a szememet naponta s a megadás ezüst, dicsfényszerű koszorúját hűvös szívemre fonta. Nem rettenek meg, bár a keserű vándor kilincsemet halkan lenyomta s már asztalomra ferdül fekete árnya s fülemhez ér lehelete.  Zarándok lettem és hívő keresztény. Kedves virágom: zsenge barkaág. Hiszem, hogy Krisztus és a szent kereszt tény és rajta kívül minden hiuság. Az egykoron izzógyötrelmű rejtvény ma csiklandó, meleg kiváncsiság: mi vár az élet pántos kapuin túl, mikor a lélek lendül és elindul?  Igen, tudom, hogy szétesik az agy, az én velőm, hol annyi sok gonosz forr, kifut az én szemem, nyomot se hagy, csontom csak enyv és mész és némi foszfor, húsom foszlik, vérem csomóba fagy, nyálam ecetté romlik, mint a rossz bor, ismét elemmé züllik az elem, mi csak enyém volt, - ám mi lesz velem ?  Alvó leszek tán, kinek nincsen álma, (ez pompás volna, mondta Szokratesz) vagy élőlény olyant ki sem találna, amilyen újtörvényű sorsa lesz? Szűz angyalillatot legyez a pálma s míg a szökőkút csengve csörgedez, rejtelmesen dudolgatnak a szentek: szeretteink, akik előre mentek?  Talán falu lesz, holtak faluja? Ó, már belőlük hány falura telne, kiket szerettünk s akiket buja zölddel borít az anyaföld szerelme! Kék házikók, a kertekben thuja, a lámpákból Isten szelíd kegyelme sugároz és a tűzhely szapora lángján serceg a csillag-vacsora.  Mit szellemem elálmélkodva most lát oly szép, hogy összekulcsolom kezem. Nagy üstökös-galamb viszi a postát a kis faluba: "Este érkezem". A Cassiopeián robog a gyors át s úgy ott vagyok, hogy észre sem veszem. Az állomáson, mely meszelt, parányi, Kuncz Aladár fogad és Kosztolányi.  Pilláim könnyű könnytől nedvesek s míg ballagunk a néma faluszélig, szellemszavukra éhesen lesek: mély zöngő hangon hosszasan mesélik, hogy holtaink, az eltűnt kedvesek lélekvilágukat mimódon élik. Kiváncsi kérdés száz meg száz akad s megbámulom a pöttöm házakat.  Ez itt a költők esti promenádja, amott, hol az Uránus lángja gyúl, Arany János lakik s népes családja: az öreg itt is verseket gyalul, vagy ha Shakespeare, a leghívebb barátja toppan be hozzá este szótlanul, borozgatnak s a borzasbajszú szittya a morcos ánglust magyarul tanítja.  A tárt kapukhoz fényösvény viszen, a végtelennek nincsen messzesége. S lágyan lebeg az üdvözült vizen a kék sziget, a némaság vidéke. Ó, balga mind, ki halni fél, hiszen az anyatejnél édesebb e béke s ha jó lakásunk volt a földgolyó, a holtak falva jobb, mint ami jó.  - Élet, halál, most látod, egy a kettő! - mondja oktatva két jó mesterem. - Ugyanazon mag sarjasztotta egy tő, melyen a reggel és az est terem s ha mit a balkezével visszavett Ő, a jobbkezéből ismét elnyerem. - ...Költészet és bölcsészet ködvarázsa: a seblázas szív hűs borogatása. 
dsida;Laterna magica; Az alkony lassan hűvös-kékbe sápadt s kék úton jártam ődöngőn, magamban. Kezemre néztem: hamvas, túlvilági kékség imbolygott bőröm bársonyán is. Sötétbe mentem, mind nagyobb sötétbe. Aranycselló mély húrjain zenélt a végtelen magány. Akkor megálltam kinyújtott karral, mint világtalan kéregető s utánad tapogattam. Milyen voltál és milyen volt a hangod? hogyan néztél rám és hogyan szerettél? - jaj, elfeledtem. Csak az éjszaka meredt felém a térben és időben, csak tücskök szóltak fekete mezőn és hajladozó nyárfák sugdosódtak. ...Egyszerre fény gyúlt és a messzi égre, mint nagy vászonra berregő motor, zúgó, öles nyalábbal vetítette tünődő lelkem - lassú reszketéssel - lehúnyt pillájú, alvó arcodat... 
dsida;Légy már legenda; Pihenj le békén, sorsodat tedd irgalmasabb kezekbe,  rosszra ne gondolj, szívedben a penge megáll rezegve.  Figyelj, fiacskám, Sokrates, Dante, minden szellem itt áll  s édes a Léthe, mindennél édesebb, amit csak ittál.  Fehér madonnád - érdemes volt idetévedni érte -  utánad röppen s a Védánál utolér, - megígérte.  Szólni szeretnél - ne fáraszd már magad, szépen feledd el,  légy már legenda, szelíd, világító, okos fejeddel -  megnőtt szemedből csillagok jele csillan mostanában.  Fellegeken lépsz, rezgő fényben, rezedák illatában. 
dsida;Legyen áldott; Legyen áldott a bánatosan forgó, kevés jót adó világ s benne az apró emberhangyák nyüzsgő céljaikkal. A folyókban legyen sok a hal, az erdőkben a vad s találják meg mások helyettem az élet békességét. Legyenek áldottak a nők, akik a szemembe kacagtak: Mézes legyen minden csókjuk, legyenek szép gyermekeik. S legyenek áldottak a szöszke fiúk, kik márciusi fényzuhogóban valami elhagyott mezőn csontjaimmal játszanak. 
dsida;Legyetek őszinték; Lássátok, fáradt vagyok már s nem bírok szavaitok labirintján tévelyegni. Szeretem a nyugodt, nyílegyenes, biztos utakat.  Legyetek őszinték, ne zúdítsatok rám cifraszép szavakat, mert el tudom viselni a meztelen igét és ti is el kell, hogy viseljétek.  Amikor beszélek, ne nézzetek a hátam mögé: az nyugtalanít. Állítástok legyen: igen, igen - és tagadástok: nem, nem.  Mindnyájan biztosan meghalunk. Esik a hó, itt pattog a tűz és mindnyájan testvérek volnánk és nyájas, jó apánk az Isten. 1929 
dsida;Légyhullás; Ma még repülnek. Dongva, zöngve szállnak, rezeg a fény szitáló szárnyukon. Fekete rajban ellepik a konyhát. Apró, szőrös lábakkal kéjelegve mászkálnak a halott patkány szemén. Édes piszokba túrnak. Sűrű moslék szivárványszínű fertőjén a bomlás sötét nektárját szürcsölik s gomolygó gőzben cikázva zsonganak, kövéren. Holnap már szédelegnek és - ha csöndes magányodban feszülten hallgatózol - hallod, hogy koppannak puhán a padlón... Jajongva sírnak két kietlen ablak hideg kristályüvegje közt s didergőn érzik az ősz tisztult leheletét: a tiszta, józan őszt, mely hűvösével meredt halálba fújja már a züllés, az erjedés miazmás mámorát. Sötét esőként földre permeteznek, ablakdeszkákon haldokolnak, álmos homályban, porbaszáradt potrohokkal. S reménytelen, beteg nosztalgiával álmodnak vissza búcsúzóra mindent, mi szenny és bűz és rothadás a földön. Galgó, 1930. szeptember 30. 
dsida;Légyott; A kis szobában csillagok hevertek sepretlenül, mint limlom és szemét s a toronyórák egyre-másra vertek. Akkor lehunyta nagy, sötét szemét.  Haja bozótja lassan kúszni kezdett és körbeszőtte- fonta a falat. Szive, kit bomlott keble kieresztett, darázsként szállt a mennyezet alatt.  A száj fölött ibolyalángok gyúltak. Kezéhez értem nyirkos ujjai halk zizzenéssel sorra földre hulltak, mint hervadt szirmok szoktak hullani. 
dsida;Leselkedő magány; És egyszer, tudom, te is elmégy a nyughatatlan árnyak útján. Mogorva lesz, üres és értelmetlen a hóbaguggolt kis fagyos faház.  Tárva felejted az ajtót. Küntről beszitál, borzongat a köd s az esti szél bezúg, besír a végtelen fjordok felől.  Egy elfelejtett képedet felakasztom a deszkafalra, örökmécsest gyújtok elébe... És csöndesen a küszöbre ülök. 
dsida;Magányos erdei házban; (Fodor Jenő)  Már a nap tovatűnt. Suhogás, zuhogás. Mi lehet odakünt?  Fekete éjszaka. Nem félek, remélek... Érzik a vér szaga.  Valaki odakünt kopog és hallgatok: tovatűnt.  Megölni ki akar idegen? Idegem csupa vad zivatar.  Puha csönd. Künt pedig suhogás, zuhogás. Ablakom zörgetik.  Talán már ég a ház. Kimenjek? Ne menjek? Valaki kaparász.  Kezem a biblián, bús lélek, úgy félek!... Ki lehet? Mit kiván?  Valami csúnya bűnt koholnak. Loholnak, suttognak odakünt.  Félelmes, rút titok. Miatyánk... Miatyánk... Egyszerre kinyitok:  - Hahó, ki volt!? - Csönd. Varázs. Hallgatás. Köszön a sunyi hold. 1929 
dsida;Magyar fa sorsa;  Makkai Sándornak mély tisztelettel  Elvégeztetett, hogy lecsap a villám. Az erdő jajveszékelt életéért. Egy tölgyfa hangos szóval kiáltott S áldozatul adta magát.  Rengett a föld és lobogott a fa csodálatos, Isteni tüzijáték, mint csipkebokor lángja a Hóreben! (Csak a füstje volt keserű.)  Rengett a föld és lobogott a fa vérvörösen, olthatatlanul, jajtalanul és pattogó ággal s zengett a zordon zivatar.  E lángnál elkerülte az erdei vándor az ingovány fekete torkát az eltévedt, megriadt ősfióka anyjához talált.  Szörnyű szép volt és sírnivaló. Másnap itélkezett az erdő s a vakmerő, üszkös, torzfekete csonkot kitagadta! Kitagadta! (?) 
dsida;Majálison; A Hója erdő lombjai felett tavaszi napfény-patak csergedez, a tisztásokról dal szürönközik, majálisozók víg ünnepe ez. Tüzek gyúlnak, és távol füstjük édes. A Hója erdő lombjai felett ölelkező kacaj ül ünnepet, s a tisztásokon dal szürönközik.  Olyan messze vagyok az emberektől! Egy lángfehér virágú szép cseresznye sziromhulltába tartom a fejem, és néha-néha mintha beleveszne. Egyedül állok, egyenesen, némán, nem tüzel zene, nem kábít a bor: én vagyok Dónáth, régi kőszobor s a szirmok alá tartom a fejem.  Sötét fatörzsről kicsi hangya fut le, a bolyba fut, vagy élelmet keres, s szememből lassan könny patakja foly: neki van miért, neki érdemes...  Szememből lassan könny patakja foly, s tompán csuklik el kérdésem szava: Hója erdőből mit vigyek haza, és hol a haza, hol a hangyaboly? Kolozsvár, 1927. május 1-én 
dsida;A rejtett igazi; Sokszor, mikor a napba nézek, már-már azt hiszem: ő az igazi. S elfelejtem, hogy minden látható, tapintható és megcsókolható: a rejtett igazinak árnyéka csupán.  Valahol bennünk van az élet, melynek árnyékát éljük, valahol bennünk van a ház, melynek árnyékát lakjuk, valahol bennünk van a kenyér, melynek édes árnyékát megszegjük estelente.  Vagy valami irgalmatlan kék tó mérföldes fenekén, vagy felhőkbe gomolyítva úsznak és távoznak tőlünk az égen - messziről, messziről visszakiáltva: Poéták, bolondok, meg tudtok-e fogni?  Én nem tehetek róla, megejtett ez a nyilvánvaló igézet. Ha kedvesem hófehér vállára nézek, ha mélységes, barna szemébe nézek, remegve dobom felé a kérdést: Milyen lehet a Gyönyörű, kinek árnyéka vagy? 1928 
dsida;Már hiába nézed; Úgy hagytad el az ifjúságot, mint aki hörgő hófuvásu, téli estén párás szobát hagy el s hogy még marasztják, titkon azt reméli - De mind hallgatnak, senki sem szól, szél fú be az ajtóközön s ő lassan indul, keze a kilincsen és visszanéz és elköszön.  Úgy hagyott el az ifjúság, mint a holtak. Bizony, holtak szokása habfátyollal takarni el arcukat, hogy többé senki se lássa. Utoljára még megölelnéd, de karodat lágyan lefejtik és ellopják és kiviszik a holtat és énekelve földbe rejtik.  Ó, érettsorsú, árva férfi, ki lápok lángjait űzted rohanva s már-már elérvén, húnyni láttad s kezedre csöppent lucskos, éji hamva! Te harmincéves férfiarc, sokat tudó, öregedő, leheld vakká tükreidet, ne lássék titkod a sok finom redő.  Dudolj, dudolj, szál gyertya mellett. Nem férfi, kinek könny csurog az állán. Dudolj, dudolj, dudolva gyászolj, fütyörésszél az ifjúság halálán. Teste testedben mállik el, míg babrálja a lágy enyészet, - - fényes nagy lelke száll magasra, száll, száll s eltűnik. Már hiába nézed. 
dsida;Már majdnem elfeledted; Mért jut mind gyakrabban eszedbe? Épp orvosságodat veszed be,  vagy sietsz az utcán a ködben, amikor a lényedbe döbben.  Ujjad közt serceg az írótoll, vagy a sötétben sugdosódol,  vagy nézed a havat a fákon, vagy elmulatsz víg adomákon,  vagy sodródsz vágytalanul éppen a munka forró ütemében,  amikor a füledbe borzad egy furcsa hang, egy furcsa szózat,  egy kút mélyéből folyton hallik, mint csendes fogfájás, nyilallik.  Valamin minden terved megdől, valami kiment az eszedből,  elillant mint a könnyű légeny, hogy lehetsz ilyen feledékeny.  Tudod, hogy éjszakai álmod előtt ezt még meg kell csinálnod.  Parancs ez, tessék, vagy ne tessék, meg kell tenni, mert kötelesség,  nem fogod tudni elkerülni, nem tudsz előle menekülni,  pedig már majdnem elfeledted: - Senki sem halhat meg helyetted. 1938 
dsida;Mária szobra a kertben; A kertben áll. Bús. Széteső. Belepi burján, mossa eső.  A szitáló lassú cseppek orrahegyéről lecsepegnek.  Az embereknek Krisztust adott. Az emberek közt elhagyatott. 1934 
dsida;Meddő napok; Hónapok óta hallgatok már. Most nagy jósággal hagyom, hogy eltemessenek. A kriptaajtót bevágták utánam, nagyot döndült, a fenyőkről lezuhogott a hó, fent megrázkódtak a csillagok. A holtak bomlanak, oszlanak. Vérükből béke lesz, húsukból csend, csontjaikból hamu és céltalanság. Odakünt az éjszakában, szerelmesek járják a dombos temetőt, s én huncut kacagással gondolom el: Hogy megrémülnének, milyen fogvacogó rémülettel, ha kikiáltanék az ablakon: - Hiszen élek! Élek! Élek! De csöndesen maradok s a perceket számlálom. Már nem lehet messze a feltámadás. 1930 
dsida;Megadás; Le a szomorú hangfogóval! Nélküle mért ne zengenék? Csapjon fel csengő, csattogó dal, Halljak már egyszer víg zenét!  Legyek már egyszer víg pacsirta, Mely bízva száll az égre fel Mely könnyeit ha mind kisírta, Vidáman, szívből énekel.  Legyek ujjongó, nyári szellő Mely táncot jár a réten át És minden kis virágra eljő És rácsókolja hímporát.  S amíg a földre fagy terül s dér, Amíg a szürke ég havaz, Dalomat súgja ifjú tündér, Virágfűzéres új tavasz!...  ...De nem! Maradjak őszi dalnok, A hervadásnak dalnoka! Hulló levelek... síri halmok... Ne szóljak másról én soha!  Az örömet ki eldalolja, Lesz még a földön annyi más Kié az élet, zengjen róla, - Ami enyém, csak elmúlás. 1923. december hó 3-án 
dsida;Meghitt beszélgetés a verandán; Csodálatosan békés délután. Benne van teljes életünk. Ülünk egymással szemben, beszélgetünk.  Egyszerű és jó vagyok, mint világ fölött lebegő madár. Te átlátszó vagy, tiszta, mint a levegő,  mint üvegkorsónk friss vize, melyen átcsillan a nap. Én szomjas vagyok s te nem tagadod meg tőlem magadat. 
dsida;Megint csupa kérdés; Hát nem volt boldogabb az ősi Semmi az új semminél, mely valaminek tudja magát? Miért kellett bágyadt mosolygásainknak önmagukra ébredniök az élet ágyán? Miért döngetünk véres ököllel, eszeveszetten olyan kapút, melynek csak egyik pántja sok ezer fekete mérföld? Téli estéken keservesen énekelve, őseink és dédunokáink hajából miért fonjuk az élet hosszú kötelét? Miért faljuk fel egymást akkor is, ha nem vagyunk éhesek s miért pattan fel gőggel a gerincünk, ha végigütnek rajta? S miért nem akarunk lefeküdni ősszel hullott levelek közé, mint aszott szemét a seprű alá? Nagy kerek szemmel is mért nézünk vakon a forgószelek tátongó sodrába? S miért lát kicsivel többet az ember, ha csöndesen ül egy percig... így... s behúnyja a szemét?... 
dsida;Mélyen; Ágyam oly puha itt a bús vadonban mélyen lent, hol az árny meleg folyója mormol, hömpölyög és sodorja testem, ahová ezer évben egyszer-kétszer csurran csak le a fény harmatnyi csöppje: gyöngyszemű pici fény a gyászipompás lombok összefonott sűrjén keresztül. Két kezemre finom penész rakódott, combjaimra kövér indák gyürűznek, hullatag levelek, mérföld-magasra nyúló rengetegek nyirkos szagában alszom, ágak alatt, nyitott ajakkal... ...Míg testvéreim, az égszinruhájú angyalok repeső, vidám csapatja messze - fönt - nevemet kiáltja s elszáll... 
dsida;Mélyre ások; Bábel újra-épülő, szörnyeteg tornya sötéten áll fel.  Százan hordják a követ, vasat, márványt, gőgös, nagyzajú lázban.  Görbe ásóval őszi udvaron jeleket írok körbe.  Reszket az est a tölgyek sudarán, amikor ásni kezdek.  Mások minél nagyobb tornyot emelnek, annál mélyebbre ások. 
dsida;Menni kellene házról házra; Nem így kellene hűvös, árnyas szobából, kényelmes íróasztal mellől szólani hozzátok, jól tudom. Menni kellene házról házra, városról városra, mint egy izzadt, fáradt, fanatikus csavargó. Csak két égő szememet, szakadozott ruhámat, porlepett bocskoromat hívni bizonyságul a szeretet nagy igazsága mellé. És rekedt hangon, félig sírva, kiabálni minden ablak alatt: Szakadt lelket foltozni, foltozni! tört szíveket drótozni, drótozni! 1930 
dsida;A Semmi álma; Elszenderült a Semmi És azt álmodta, hogy Valami lett, S az a Valami - én vagyok!  És azt álmodta, hogy a messzeségben Előttem egy szent Cél ragyog, Egy ismeretlen Cél, Amely felé megyek, megyek...  És jönnek szembe utasok És kérdeznek: honnan jössz? És felelek rá: nem tudom! És kérdeznek: hová mégy? És felelek rá: nem tudom!  Lopódzva jő az Alkony, - Lilába olvadnak a zöld mezők És szürkébe a kék hegyek, És én fáradtan, csüggedt fővel Megyek, megyek!... - - - - - - - - - - - - - - - - - - Milyen furcsákat álmodik a Semmi! 1924. június 1-én 
dsida;Meredtszemű ősz; Kiszivattyúzták az üvegburát, a lelkemet. Nincs benne hang, csak meredtszemű ősz. Csend és homály. A hullt levelek ágya mély, puha, selymes halom, de nem zörög turkáló láb nyomán, nem is zizeg. A varjú se csárog a jegenyén, csak tátogat. Halálos-némán teljesedik el a rendelés: Aki elfáradt, nincs kinek köszönjön, aludni megy. Az álmos űrben úgy úszik-lebeg sok furcsa vers, mint az ökörnyál udvarunkon, otthon, ősz elején. 
dsida;Mesebeli vadász; Kék harmat mossa ki szememből az álmot. Talpra szököm s eszembe jut a kedvesem.  Folytatom utamat mélyeken, köveken, árkon és hegyeken át. Éren és patakon, napon és csatakon át.  Halra horog vetődik, nyúlra csattan puskacső.  Egyszer eljutok hozzá. Őszelő erdők piros közepébe. - Jó reggelt, fekete kislány, ezentúl velem jössz hegyeken, utakon, éren és patakon át. 
dsida;Messze látok; Kitárt karral üveges szemmel messze látok a Golgotáról A hold békésen úszik az égen: semmi se történt A fű lágyan szerelmesen suhog: semmi se történt Magdolna József és a többiek meghitten társalognak valahol egy laposfedelű ház tetején: semmi se történt És vértajtékos testemet a keresztfán felejtik. 1927 
dsida;Messzire jöttem; Kedvesemtől, aki csókolt, messzire jöttem, piros szirmok maradtak mögöttem a kék hegyeken s a völgyek útain.  Csupa bodzavirág minden, kilombosodtam én is a szomorúság tartós melegében s bodzavirág-szaga lett a szónak.  Miért nem félnek tőlem az őzek s a rengeteg agancsú szarvasok? Tenyeremből hűs vizet csorgatok üszkös sebeikre.  Éjszaka meglátogat egy fényes, szárnyas ifjú. Mosolyogva viszi előre fehér ujjával az óra mutatóját. 
dsida;Metamorfózis; Fehér ezüstfolyó suhan. Partján sejtelmesek a fák, habjai közt örökké tart az álom és babonásan, ezüstösen suhan.  Itt építettem házikót magamnak ködöt rezgető, hihetetlen martján s igézve számolom minden este holdfényes életem napjait.  Csak egyszer merülök meg a folyóban. Meghal mezítlen testem lángolása s aki helyettem újra partra száll: fenséges, komor ezüstszobor. 
dsida;Mi vállalunk mindent; Mi vállalunk magunkra mindent, nektek mozdulnotok se kell. Mi olvasunk és hiszünk, mi írunk és hiszünk, dolgozunk és hiszünk, égünk és lobogunk és hiszünk, mi akarunk és hiszünk, mosolygunk és dalolunk és hiszünk, bőjtölünk és fehérre sápadunk és hiszünk. Nektek csak sírnotok kell és a melleteket verni, ha megindulnak a hegyek. 1930 
dsida;Mindeneket látó dal; Szívembe mart egy rozsdás érc-horog. A bérc-torokból rózsás vér csorog s a szívem, s a föld, s a kavargó minden: egyetlen sajgó, szédült panoráma.  Rémítenek bús misztériumok. Nagy lepkék szárnya, mint a szél, suhog. Isten motozza át a bokrokat s a nagy világon nincs elbúni hely.  Versek buzognak színezüst gitáron. Bátran kilépek, mellem kifeszítem s a parázsló, vörös serpenyőből bodrozó füstök csapnak az égig.  Én asszonyom: a szépséges Halál. Hozzásíró szerelmes dalaim úgy húznak végig a világ felett, mint éjji, fáklyás templomi menet. 
dsida;Mindent neked adok; Tied ez a márciusi hóvirág az asztalodon. S az a lángbaszökkenő vörös ház a láthatáron, az élet fölött.  Tied az a fekete tó, a fákkal szegélyezett, hová a bolyongások erdejéből egy titkos éjjel eljutunk.  Tied a törpék hosszú menete s az az elnyugodott óriás, akit letakart arccal, csöndesen magamban cipelek. 
dsida;Mint a bolond csillag; Mint a bolond csillag, futok. Föld alá, vagy mennybe jutok? Mi lesz holnap, nem kérdem én: megállok a föld peremén.  Ott állok meg, ahol a vég, ahol a futásból elég, hol jégbe fagy a fürge szán, a regény végső oldalán.  Éljen a bor! Éljen a fény! Búcsuzik egy korhely legény, búcsuzik és kacag, kacag tanitványai alszanak,  mint Krisztuséi Golgotán (hisz ő is Krisztus volna tán, sokan követték és szerették, mégis keresztre feszítették.)  Életem, már mi közöm véled!? Milyen is lesz a másik élet? Akit kérdeznek, megfelel. A Sorsunkat vállalni kell.  Előttem lángaranyba forr a régi szín, a régi bor. ...Az élet konkoly és ocsu... Hurrá, ez is legénybúcsú!!! 1927. július 29. 
dsida;Mosolyaim egén; Jönnek langyos, izgató szelek. És jönnek lila alkonyatok és fojtott szavak. És jönnek bodros, fehér fellegek.  Habos felhő-ágyakon álmodnak szűz, tejarcú lányok s régi-régi mosolyaim egén suhannak messzire.  Pici fájdalmak vibrálnak a szélben. S míg görnyedten imádkozom a kertben és bong az estharang, - lassanként ravatal lesz az ég. 
dsida;A csemetefa éneke;  - Elek Nagyapónak, a jóságos faültetőnek -  Ti szálló lepkék, döngicsélő méhek, Ha erre sétál, vegyétek körül! Hiszen tudjátok: mennyire örül, Ha lágy zsongással tavaszról meséltek...  ...Szemében ifjú, tiszta öröm ül, Haja fehér, de szíve még fehérebb, Ha rút-gorombán bántja is az élet, Ő mindig szeret, mindig könyörül.  Minden örömet tőle kaptam kölcsön Övé legyen majd izletes gyümölcsöm, Virágomat az Ő fejére hintsem:  Hűsen legyezve, árnyékkal kínálva, Sátorom legyen leghívebb tanyája! - Jóságos ember, - áldja meg az Isten! 1924. március hó 16-án 
dsida;A sötétség verse; Ó, virrasztások évszaka! Vastagon fog a tinta, zordul. A rozsdalevü éjszaka már hatkor a kertekre csordul: Reves fák nyirka folydogál s te arra gondolsz: mennyi éved van hátra még? Jaj meg-megáll a láb, mert fél, hogy sírba téved. ...Mondd, kissé mártottál-e már hófehér cukrot barna lébe, egy feketekávés pohár keserű, nyirkos éjjelébe? S figyelted-e: a sűrü lé mily biztosan, mily sunyi-resten szivárog, kúszik fölfelé a kristálytiszta kockatestben? Így szivódik az éjszaka beléd is, fölfelé eredve, az éjszaka, a sír szaga minden rostodba és eredbe, mígnem egy lucskos, barna esten az olvadásig itat át, hogy édesítsd valamely isten sötét keserű italát. 
dsida;Nagycsütörtök; Nem volt csatlakozás. Hat óra késést jeleztek és a fullatag sötétben hat órát üldögéltem a kocsárdi váróteremben, nagycsütörtökön. Testem törött volt és nehéz a lelkem, mint ki sötétben titkos útnak indult, végzetes földön csillagok szavára, sors elől szökve, mégis szembe sorssal s finom ideggel érzi messziről nyomán lopódzó ellenségeit. Az ablakon túl mozdonyok zörögtek, a sűrű füst, mint roppant denevérszárny, legyintett arcul. Tompa borzalom fogott el, mély állati félelem. Körülnéztem: szerettem volna néhány szót váltani jó, meghitt emberekkel, de nyirkos éj volt és hideg sötét volt, Péter aludt, János aludt, Jakab aludt, Máté aludt és mind aludtak... Kövér csöppek indultak homlokomról s végigcsurogtak gyűrött arcomon. 
dsida;Nagycsütörtökön; A szél suhogva borzong az olajfa-lombokon. A kanyargós úton, által az erdőn tömöttsorú fáklyások jönnek.  Testemet ételül adtam, véremet italul adtam, könnyel mostam meg lábaitokat Mégis egyedül maradtam.  Hajnal-derengés borzong a sötét lombokon. Judás után, által az erdőn sátánarcú fáklyások jönnek.  Testvéreim, tanítványaim! Égignyúló kemény kereszten holnap megölnek engem! És ti alusztok, mélyen alusztok! 1929 
dsida;Nap és Hold; Mitől lettél oly idegen, barátom, oly távoli és meg nem fogható, oly távoli és kísérteties? Sok-sok parányi hétköznapiságod, dohánytól sárga ujjaid, melyek játékosan az asztalon doboltak, telt ajkaid, melyek kis félkörű homályt hagytak a pohár peremén, nyírt bajszod, melyre tréfásan fagyott téli reggel a bolyhos zuzmara, szürke szemed kissé kunkorodó pillaszőrei, melyek huncutul rebbentek meg a sakktábla fölött, ha rosszul léptem s egy-egy tisztemet letaroltad, jóízű kacagásod, nyujtózkodásod, kéjes ásitásod, ezernyi apró hétköznapiságod mitől kaptak oly hallatlan tekintélyt, lenyűgöző és fenséges vonást, hogy már a puszta képzeletre is feszes vigyázz-ban áll a lelkem és csöndben borzong és némán tiszteleg?  Ó, vettem észre már hasonlatos átváltozást közönséges, szelíd tárgyakon is: a kerti asztalon, a kéményen, a házunk födelén, a fákon és a nyári bokrokon és mindenféle egyéb dolgokon. Nappal, mikor napfényben fürdenek, a megszokott, józan világitás világában, oly meghitt ismerősök, mosolygósak és engedelmesek, unalmasak és alázatosak, mint a napok egyforma, szürke rendje, a szorzótábla száraz logikája, a reggel, délelőtt és délután. Ám éjenként, ha nedves suhogással a reszkető, hideg, ezüstfehér holdfény esőzik rájuk: növekednek, növekednek és egyre növekednek, valamely ismeretlen őserő költözködik beléjük, imbolyognak hallgatagon, puhán, rejtelmesen, titokzatos, ember-nem járt világnak megfoghatatlan törvénye szerint. S égigérő kísértet lesz a fákból, egymással suttogó és egyetértő szellemlények a fürtös orgonákból, a háztető félelmek tánchelye, a kémény furcsán fölfelé mutat valami láthatatlan nagy titokra, figyelmeztetve s hallgatásra intve s ha elhaladsz az asztal és a szék mellett, vigyázva, lopva visszanézel: nem indul-e utánad nesztelen, gonosz szándékkal - s csend van, iszonyú, dermedt és őrjítő csend mindenütt és jól tudod, hogy titkot rejtegetnek minden tárgyak és minden létezők s a holdfényben mindennek titka van és mind tudják az egymás titkait, csak te nem érted, te nem értheted ó, lelkem, aki lassan elhaladsz e reszkető és zajtalan világ idegen, szörnyű fensége előtt, feszes léptekkel, félig eszelősen és jobbra-balra némán tisztelegsz.  Ottkünn fehéren tűz, ragyog a hold, tárt ablakomon át szobámba lát míg én - az élet és a nap fia, - ülök meg-megreccsenő bútorok közt és homlokomat símogatva tízszer, húszszor is elismétlem csöndesen, roppant csöndesen, hitetlenkedőn és mosolyogva ezt az egyszerű kis mondatot, hogy: - Meghaltál, bizony, egy éve már, hogy meghaltál, barátom. 
dsida;Naplemente; Mi ez a furcsa, vézna sípszó? Ez a selyemlágy, kék zene? A nap, a nap, a zuhanó nap mintha aranyat vérzene.  Völgyet szerettem, hegyre másztam. Kértem, hogy isteni kegyek mossanak bússá és szeliddé. Vajjon most már hová megyek?  Fáj az éhség s a jóllakottság, mar az ital, a szomju csíp. Zokog a nap, a lebukó nap, zokog az a távoli síp.  Milyen sötét lesz! Fülelő csend. Lassan felmutatom eres két kezemet a csillagoknak: Nézzétek meg: üres. Üres. 
dsida;Narkózis; Olykor tapogatózom: még megvan a kezem? Olykor arcokba nézek: vajon emlékezem? Oly szétfolyó az élet és oly csöndes valóban, mint gyenge hó a kézben, mint halk lépés a hóban. Már fennszóval dícsérnek derűs jólöltözött társaim, szemtől szembe s mégis egymás között mint nagybeteg barátot, ki percek múlva meghal s már napok óta nem lát és hetek óta nem hall. 1934 
dsida;Négy sor; Elfonnyadt szerelem illata kisér Örök hallgatás legyinti a tó fekete tükrét Hideg szelek sodrában állok ijedt szemekkel Virágos ágra hullott beteg csillag a lélek. 1930 
dsida;Névtelen vágy; Szép lenne: ha a költőnek lenne egy homályos kertje, melyet nem fog körül semmilyen kerítés, szürke ködökben foszlanék négy határa... és a közepén állna egy sokablakos kastély.  A nagy kertben sétálna a költő széles, nagykarimájú kalapjában és széltől lobogtatott, kerek, fekete köpenyében, számolva a két keze ujján, hogy meddig élt.  Ősszel, mikor puha szőnyeget szőnek a suttogó fák zizegve-hulló sárga levelei, kampós botjával maga előtt kaparászna, hogy előtte, utána zörögjön a süppedő avar.  Megállna az alkonyati hűvösben. Rádőlne a tóparti szomorufűzfák hallgató törzsére: kilesni a mélységes csend titkát és ritmustalan sorokba dalolná másnap, harmadnap egyedül, csendesen, egymagának...  A kastély ablakából pedig örökkön-örökké két tágranyílt szem kisérné minden léptét, s ha nagyon messzire talál elkalandozni, mindig lenne, aki könnyezve félti: hátha elmegy és nem tér többé vissza!... Szatmár, 1925. július 11-én 
dsida;Nincs már semmi; Én ismerek egy ismeretlent, ki életet korán tanul, s amikor úgyis fázva fázik: hullaként a hullámba hull. Szemünk behúnyt, szívünk kihúnyt, a halk hullám dobálva ringat, és vén sziklák loccsantják vissza ájult, szomorú szavainkat. Nincs már semmi, nincs hova menni, csak fonni, kötni, szavakat fonni és fonva venni fontolóra, amit úgysem lehet kifonni. Nincs már semmi, nincs mit tenni, csak keresni, amit más keres. Kerekes szívvel kátyúba futni, mint részeg, bamba szekeres, csak néha sírva, szűz papírra ákombákom sorokat vetni s ha ki ezért ma kinevet, holnap talán majd nem nevet ki. Néha tudom a nevemet, néha csiholtan csillanok s ha jön az álom, kitalálom: mit álmodnak a csillagok.  Nagy utakból ha visszatérek fölrezzenve rezeg a szívem, tudom: testem csak tiszta kéreg és nincsen nekem senki hívem. Percek riadt várása perceg, zsebórámat összetöröm, ruhámon csillog a fagyos éther, csillagporos az üstököm. Olyankor az anyámra nézek egy ember, aki a tanyán s talányaimnak puha fészek: anyám, anyám, anyám, anyám! Beszédem idegen beszéd, s mégis mintha mellette járnék, csak varrogat s a kályha-tűzből arcára ugrik egy furcsa árnyék. 1929. V. 25. 
dsida;Nincs többé ember; Egyedül maradtam a földön. Házak, sürgönyoszlopok, toronycsúcsok merednek ki a magányosság homoktengeréből.  Az ember hangos beszédét, dalolását, kétségbeejtő titkait beitták a kövek, hogy soha tovább ne adják.  Ha jól számítok, kalendárium szerint most vasárnap délután van. Fölmegyek egy síricsendű ház márványlépcsőzetén.  Az élet fölfedezett titkára gondolok, szeretném elmondani valakinek, - de ásítnak a szobros folyosók és tompán konganak.  Nincs többé ember. Jéghideg ablaküvegre szorítom homlokomat. Kibámulok. Ha kiáltanék, se hallaná senki. 
dsida;Nocturno; Fekete-kék az éji ég. Bokrok testőrködnek az útfelen. A fák megláncolt árnyékai, mint messzi kutyák, csaholnak.  A világ nagy virágkelyheiben gyöngyös borként csillog az élet. Szikár angyalok suhannak: szivaccsal itatják.  Felvöröslik a hold is az égre, kisebb, halványabb a tegnapinál. Kicsi fényt az én szememből is kiloptak tegnap óta.  Leülök egy kőre az Olajfák hegyén, könnytelenül, nyugalmasan. Csak mert nem érdemes úgy sietni a temető felé. 
dsida;A szent szégyen;   R. Berde Máriának   Mi szégyenünk: hogy kiürítjük lelkünk kamaráját: Éhes vagy? Egyél! Szomjas vagy? Igyál! - s mégis adózzuk a föld uzsoráját.  Mi szégyenünk: hogy tavasz-esten a tilosba mentünk s örök-gyermekes, átölelő hittel rimes magzatot fogamzott a lelkünk.  Mi szégyenünk: hogy ne szégyelljük azt sem, ami már van, s foszlott-elárult megbélyegzettségünk hisz a bünéből kifürdött világban.  Mi szégyenünk: hogy szivünk néha a vérével ir, hogy nem lépünk a káromlók hidjára és papirunk nem fekete papir.  Hogy imádkozzuk: - Velünk a könny! Hát ki van ellenünk? s jajdulásunk is muzsikába zsondul Ez a mi dalos, örök szégyenünk. Szatmár, 1925. október 27. 
dsida;Nyáréjszaka; (Zólyomi László)  Tüzes, forró szeszéllyel meglep és fáj az éjjel.  Búsul a kerti hársfa mert nincsen néki társa.  Egy bőregérke csendes, lágy nesszel, ringva repdes.  Egy távol ablak lomha vággyal néz ablakomba  s házunk megindul arra bujkálva, port kavarva  s a házak mind kigyúlt, vak csókokkal összebújnak  és zúgva sír a hársfa, mert nincsen néki társa.  Az ég nagy csoda-kékség. Gyűrött az ágyam és ég.  S a nagy sötét lakásban nekem sincs senki társam. 1929 
dsida;Nyáresti áhitat; Lépkedj vigyázva, kedves! Míg mély varázsa tart e percnek, ülj le mellém. A csöndet ne zavard.  Az Ur mennydörög olykor, máskor a suhogó tölgyek holdfénybe rezgő szavával suttogó,  máskor csókokba csattan termő parancsa, majd költők szájával szólal, mikor a rím kihajt.  Most, hogy ily enyhületben, mivel sem küzködőn ülök a tiszta csendben, a tiszta küszöbön:  egy kis tücsköt választott s e cirpelésen át beszél. Figyelj, figyelj csak! Én értem a szavát. 1934 
dsida;Nyári kaland; Csillogott aranyfüst-hajad. Beletűztem egy kis galyat s lefeküdtem, hol keserü illatba vont lágy mesefü. Valami ringató tavon hevertem, nagy szirom-hadon, nem tudtam már, de réveteg voltam és édesen beteg. A fény muzsikált, majd kevés üvegpengésü bús csilingelés zönge-halkan csöppent bele, mintha aludni kellene... Csak azt tudom, jó volt: olyan békésen, olyan komolyan néztem és vártam, most mi lesz? Hajamban szellős pici nesz motoszkált, mintha csodajó szélben vinne a léghajó s könnyű lettem habfellegek vattája, mely le s fellebeg. Tudtam, lelkem már vetkezik s mondtam: - Nagyon szeretem őt, most meghalok lába előtt... ... Hajadban egyre nőtt a galy, s galy közt csillogott a haj, nőtt, nőtt, nőtt lomb a Léthe-part lejtőjén, lassan betakart s néztem lehúnyt pillámon át a zöldarany hajtásu fát, míg homlokom kigyöngyözött, könnyel, mint nyirkos várfalak az elítélt rabot - - Sötét lett és nem láttalak. 1938 
dsida;Nyári pillanatkép; Telt női hús a renyhe, dús kazal. Egy rőt pipacs, mint bősz ripacs, szaval. 1932 
dsida;Nyitva áll az aranykapú; Az erdők hívnak engem, hogy legyen tavasz. Száraz kútak hívnak engem, hogy buggyanjon fel mélyükön a kristályos, tiszta víz.  Ma iszonyú nagy hit van bennem, hogy a kóválygó felhőknek is útja van s minden léptem után nyomot hagyok.  Ezért nem szégyenlek beszélni magamról és nem szégyenlek a világ dolgairól, holott vak az én szemem és süket a fülem.  Ismerjétek meg a fűben fekvő ember boldogságát. Ismerjétek meg az aranykapút: nyitva áll és kék patakok muzsikálnak a tövében.  Testvéreim, Legyetek jók és szentek! Szeressétek a bárányokat! Szeressétek a madarakat! 1930 
dsida;Olvadó jégvirág; Valami nagy, elérhetetlen szerelem ködlik a mezők felett, elnyújtott, fájó, végtelen kiáltás a boldogság után.  Kicsi galambok kimerészkednek fehérlő szárnyaikkal a feslő márciusba s lábuk elé olvadt patakok csörgedeznek.  Jégvirág, jégvirág, jégvirág, sok megbámult cigarettafüst... Jaj, be jó lenne már egy kis feltámadás!  Mozdonyok dohognak, gyors lábak forognak, égből lenyúló hosszú karok kavarják a tavasz életét.  Valaha el lehet-e érni a bús elérhetetlent? Vagy elfojtott vággyal elfüggönyözni minden ablakot?  Ébredő, fanyar boroszlánok símulnak a nagy sziklasírra s bent fekszik Lázár némán, hidegen. Harmadnapos halott. 
dsida;Olyan egyszerű; Minden göröngyből virág ütközik, kék az éjszaka és arany. Ifjú vagyok és megyek vidáman, tisztán a hullócsillagok alatt.  Olyan egyszerű minden, olyan felszabadítón, könnyen egyszerű: Holnap kiválasztok egy aranyhajú szüzet és azt mondom: Jer velem!  Holnap fehér abrosz mellett ülök s piros alma, sárga körte koppan a veranda tetejére s aranybort iszom ezüst-pohárból.  Fiam is lesz, hogy meg ne haljak. S ha sárga levél hull lassú gyásszal, bölcsen mosolyog tömjénszagú szívem: Milyen jó lesz a mennyországban! 
dsida;Öngyilkosság;  - Tessitori Nóra asszonynak -   Halljátok ím, hogy mi nem történt mára! Este még hűvös, friss harmattól verten csillogott minden a csillagsugárban - Éjjel gyilkosság történt lent a kertben.  Gyilkosság, s ami nagyobb, öngyilkosság. Mikor éjszaka kisértetek járnak, önakaratból, fegyver nélkül, szépen jött halála az öreg szilvafának.  Ága nehéz volt: önmaga termette gyümölcstől roskadt - mindmegannyi érett - Leszakadt, letört, s belehalt szegény és körülötte minden csupa vér lett.  Tompa dörgéssel hördült fel az ég, - kormos, nagy felhők nagy-komoran úsztak és elsírta egy csöndes éjji zápor rekviemét a termő géniusznak.  ...Reám gondoló én testvéreim, történt-e ilyen már felétek, távol? - Én csak sírtam és imádkoztam reggel, s verset írtam az üreg szilvafáról. Nagybánya, 1925. aug. 9-én 
dsida;Öreg költők; Öreg költők, ti őszök fiai, holt idők sírján hervadt koszorúk, színesek, szépek, szelíd-szomorúk! Olyan a ti halkuló dalotok, mint a lebágyadt, őszi napsugár - Öreg költők, ti őszök fiai.  Mert nem a nap lesz ősszel hidegebb, hanem a vén föld el-elbotorkázik - Mert nem a ti szent dalaitok hűlnek, hanem a lelkek futnak, menekülnek messze-jövőbe szárnyas paripán, - Nem dalotok lesz ősszel hidegebb.  Mi repülünk el szárnyas paripánkon: ében-sörényen szalagos a vágy, és lázadt vérünk pihenőt se hágy - Míg láng dalokkal búcsút intünk, Ősz fejetekre rózsát hintünk, s rohanunk, szállunk tüzes paripánkon. 1924. augusztus hó 24-én 
dsida;Öreg október; Be jó lenne még azt mondani mindig: Szívem fürösztik tavaszi kegyek, a napsugár is éget, virágosak a rétek, és holnap kirándulásra megyek.  Be jó lenne egy szép kézlegyintéssel elintézni az egész őszi dolgot: - Eh, nem fél, aki bátor, csak rövid nyári zápor, és boldog marad mindig, aki boldog.  De hiába, már nincs levél a fákon, halk tűz robogja be a tűzhelyet, felhők - mint soha régen - bóbiskolnak az égen, s már nem lehet, már nem lehet... Szatmár, 1925. október 19-én 
dsida;A szerelem éneke;  Salamon Király "Énekek Éneké"-ből vettem ezt a részletet. De csak félig a bibliáé ez a vers: félig az enyém. Keveredése a költésnek, utánköltésnek és műfordításnak.   A MENYASSZONY:  Immáron szinte aludtam, de lelkem még nem aludt. Most szeretőm szava szólít, ő zörgeti künt a kaput: - Húgom, gyönyörűm, jegyesem, galambom, szép jegyesem, nyisd meg előttem a házat! Harmattól gyöngyös a fürtöm, az éjszaka harmata áztat.  Feleltem én neki, mondván: - Nincs rajtam semmi lepel, mezítelenül vagyok íme, és most öltözzem-e fel? Megmostam lábaimat, friss vízben lábaimat és most a porondra tiporva szennyezzem-e újra be őket, újra keverjem-e porba?  Benyúlt, motozott a nyiláson mely ajtómon vagyon. Fölgerjedt érte a bensőm, megindult rajta nagyon. Serkentem nyitni neki, ajtómat nyitni neki: jöjjön be szegény valahára! Ujjamról folyt vala mirrha, csepegett a kilincsre s a zárra.  Sarkig megtártam az ajtót, és vártam rá odabent. De elfordult vala tőlem és szótalanul tovament. Én lelkem könnyre fakadt, keserves könnyre fakadt: kerestem és nyoma nem volt, nevét kiabáltam ezerszer és szava, válasza nem volt.  Megleltek engem az őrök, kik őrzik a kőfalakat, megfogtak engem az őrök s megvertek a kőfal alatt, ütöttek a fegyveresek dühödten, a fegyveresek, kik járják körbe a várost, köntösömet lecibálták: jaj, merre megyek, hova már most?  Város leányai, kérve kérlek mindannyitokat, Jeruzsálem szűzei, kérve kérlek mindannyitokat: Ha drága szerelmesemet látjátok, kedvesemet, mondjátok meg neki szembe, az ő betegje vagyok csak s beléhalok a szerelembe.  LEÁNYOK KARA:  Beszélj, tündökletes asszony, ó, asszonyok éke, beszélj! Különb-e talán jegyesed, mint más jegyesek, hogy bánatod ekkora mély, s így elhagy a béke? Különb-e szerelmed más szeretőknél, hogy minket ilyen túl megkönyörögsz, ó, asszonyok éke?!  A MENYASSZONY:  Ő: mint a rózsa, pirosló és mint a rózsa, fehér, kitűnik ő tízezer közt, mindenkivel felér, homloka tiszta arany, választott drága arany, a nap sugarára hasonló, fodor haja éjfeketén villog, akárcsak a holló.  Az ő szeme, mint vízerecske partján puha, tiszta galamb, mint friss tejben fürödöző szépszínű, tiszta galamb. Orcája: selyemsima, lágy, és dús balzsamfüves ágy, telistele jószagú sarjjal. Ajka: húsos liliom, csordultig mirrha-olajjal.  Az ő keze: henger aranyból s rajta topáz-berakás. Teste: zafír s elefántcsont, domború csontfaragás, két márványoszlop a láb s arany oszlop-alapzat alább, hogy rajtok biztosan állna. Szálas termete: cédrus, magasba-szökő, sima pálma.  Tekintete, mint a Libanon és szája, ha csókja becéz, édes akár a meleg tej és ínyje, akárcsak a méz. Ily édes az én szeretőm, ily ékes az én szeretőm, akit szavaim tovaűztek. Ilyen ő, ilyen ő, ilyen ő, lányok, jeruzsálemi szűzek.  LEÁNYOK KARA:  Beszélj tündökletes asszony, ó, asszonyok éke, beszélj! Szép jegyesed hova fordult, merre terelte az éj? Merre vagyon neki otthona, házavidéke? Hadd kutatunk veled érte, amíg föl nem leled, asszonyok éke!  A MENYASSZONY:  Kertjébe vonult bizonyára s ott várja, hogy én keresem, balzsamfüves ágyai közt jár az én szeretőm, jegyesem. Szerelmesemé vagyok én s ő az enyém. Jegyesem, ki bolyong a mezőn, a vadonban, legeltet a dús liliom közt és dúslakodik liliomban. 1934 
dsida;Öreg postás a város végén; Az öreg postás haza tart. Arcán alkonyi fény. Borravalót ma sem kapott sehol szegény. Pedig a leánya nagyon beteg. A porba két nagy csillag: két könnye pereg. 
dsida;Öregek leszünk; Majd nyolcat üt egy öreg óra, és öregek leszünk mi is. Szoknyád meglibben suhogóra, s ősz fejemen barátpilis.  Mellénk az este ül le gyorsan, faggat, mint régi jóbarát - S mi iszunk együtt mosolygósan, köhögősen meleg teát.  Szívünkben még a régi nyíl van, de már jólesik, nem sebez, s ha pápaszemünk összevillan: a közel olyan messze lesz.  S a messze olyan közel szárnyal. Megölellek hallgatagon... És vén mesefák illatával száll be a szél az ablakon. 1931 
dsida;Ormok felé; Mindennap több, tisztább a szépség, szivárványosabb a szomorúság, közelebb búg az eszelős zene, - csak a barátaim sora gyérül.  Nem bántanak, csak elszökdösnek, ahogy kanyarog, kúszik a hegyi ösvény, ahogy mindjobban lángol a homlokom. Ketten se maradtak immár.  Egy Madonna-arc fürdi magára még igéim hósziporkás zuhatagját, de őt is borzongatja már a hegyi szél, szemében villog a félelem.  Megállok a fehér csúcs végtelenjén. Mosolygok. Az ég szomorú, tiszta, az a különös zene is itt kering. Az Istennek sincs társa az ormok felett. 
dsida;Örök útitársak;  Mellykémnek forró szeretettel  Ez első versem, mit Hozzád irok, ki pályatársa lettél zord utamnak, ki megfogod kezem, míg búg a gép s az állomások mind mögém rohannak. Harminc kis állomást elhagytam immár és közeledik már a többi, jaj: minden nap új mérföldkő, új barázda, mindennap elhull egy-két szürke haj.  Bizony nem ünnep ez már. Utazás csöndes, komoly magánya. Hallgatunk, míg fogynak a fehér mérföldkövek. Hová megyünk, ó, hová hajtatunk? Lassubb iram kell, tán közel a cél is. Ha a végállomásra gondolok, kezemben sír a toll, a zord acél is.  Dél, este, reggel sűrün váltakoznak, a föld marad, az ég nekünk mozog. Társam lettél: ha éhes vagy, etetlek, ha megszomjaztál, hát innod hozok. Ketten vitatjuk meg az útitervet, titkos halkan, hogy meg ne hallja más, suttogva kérdjük s úgyis válaszoljuk: most hol vagyunk, ez milyen állomás?  Ó, szép ez így. Nyugodt, nemes, örök, akár a kék, zöld, boldog végtelenség, - Kacaj, sírás, - árny, fény, - élet, halál, örök társak, együtt egy két jelenség - "Nagyon szeretlek" - gondolom magamban és szólok: "Meg ne fázzál, végy kabátot." "Nagyon szeretlek" - gondolod magadban s megkérdezed: nem álmos-é barátod?  Lassacskán ősz lesz. Ősz és éjszaka. Pereg a fák elfáradt levele. Mig dübörögve zakatol a mozdony, az éjszakába sóhajtom bele a csillagok közé, a puszta űrbe, mely pályánk fölött ferdén feketül, hogy az üdvösség társammá szegődött. Halld meg, halál: nem vagyok egyedül.  Szőke fejed lágyan vállamra billen, mellemre hull egy fénylő hajfonat, kezem reszketve babrál. Hűl a lég, hideg van már és rohan a vonat, rohan, hidakon dübörög tova. Felnyitod kék szemed, mikor megáll? Miért alszol most, társam? Félve félek. Elfolyik minden. Minden tovaszáll.  Látlak, mikor az út már elfogyott. Áll a vonat. De nem szállott reád a vég borzalma. Nézel, mosolyogsz, felveszed a menyasszonyi ruhád, karod karomba öltöd. Indulunk. Suhognak a harmattal belepett fák. Gyalog megyünk a sűrü, nagy sötétbe s eltűnünk, mint a régi, halk legendák. 
dsida;Örök vers; Fáradt-szelíden megy a Szépség - Felette éhes, sunyi vércsék és csapja az út sárhabarcsa.  Életet lehel fűnek-fának, de mint hajdan az Ember fiának: nincs ahová fejét lehajtsa.  Hideg sírással jön az éjjel - A vándor tekint szerteszéjjel s veri zord alvók ajtaját.  Köpenyegét, a bús-kopottat összehúzza és úgy kopogtat a szívünkön: szabad-e hát? 1926 
dsida;Országos eső; Most, mikor beköszönt e halk halódás és a szálas eső sűrűn lelógó drótja zár köribéd finom kalitkát: nincs többé levegős, kitárt szabadság. Pillanatnyi csapongás nem vidámít gyors tettekre s a könnyedén kilendült villámmozdulatot ma - földre ejted. Már nem pár rövid ugrás kedvesed kis háza, már a hegyél sem oly közelben ível, mint azelőtt. A nyűg, a lassú terhes ólomidő lehullt, kiterpedt s mint a rossz gumi, nyúlt ki mindenütt a távolság. Jön a sál, köpeny s az únott készülés. Kerekeskútad az udvar végén gúnyosan és öreg mosollyal gunnyaszt: messze vagy immár onnan is, jaj, messze, mint az öröm napos vizétől, messze, mint az igazság kútfejétől. Esténkint gomolyos, városnyi felhők tömbjén kell komoran s fázón keresztül fulladnod, mielőtt a csillagok zord, nyirkos tüzeihez fölér a lelked. 
dsida;Összefont tenyérrel; Eget kémlelek néma fellegrésen és szúnyoghadként körülzummolyog ravasz talányom: célom, születésem.  Varázsigémet balgán kisugom a hazugarcú, kémlő alkonyatnak - Jaj, ha most ledől széna-trónusom.  A hűvös este furcsa, enyhe-kék s felötlik a Császár Szent-Ilonája - (Rémet idézni egy perc is elég.)  Hullott rózsák közt botorkáltam térdig s hogy koszorúba fűztem annyi jajt, bolondnak néznek s azt mondják: nem értik.  Kifordultak a nappali kaszák. Most csak imásan, összefont tenyérrel könyörgöm ki az éltem igazát.  Szél-korbácsával az éjszaka megver: Ne kérdezzed és ne merd panaszolni, hogy miért lettél lélekszemű ember!  Felrémlenek most, akiket kivágott velem együtt zord zsákjából egy éjjel és hajdan velem láttak napvilágot:  Vad égitestek, kozmikus csirák. Csodáló szemű, szelíd kicsi borjú - hegy tetején kis gyermekláncvirág,  a tenger tükrén ezer szürke hab. A khaosz sok-sok tudattalan léte, s tán néhány ember, aki boldogabb.  ... A sötétség jó, bársonyszőrű teste feledtetően hozzám dörgölődik, jelenést tár a könyörülő este.  Őstragédiám kongófalú boltja szétpárázódik tudatom alá, s meglátom, aki - tán lehettem volna:  Hajnalba-borzolt aranyködön át örökszép Nápoly sötétkék egére Vezuv füstöli ákombákomát,  pár csacska kérdést készül odaróni, s a tenger partján - félmeztelenül áll egy koldus, víg, boldog lazzaróni. 
dsida;Ősz; Mért van, hogy a szivem Csupa, csupa bánat? - Siratom halálát A gyönyörű nyárnak.  Siratom halálát A hulló levélnek, Lassú hervadását A virágos rétnek.  Siratom halálát Égő forró könnyel... ...Csicsergő madárdal Tavaszi virággal Csak mégegyszer jöjj el! 1923. november hó 
dsida;Ősz a sétatéren; Szemem falán kívül is, belül is ez a kietlen őszi tájkép: sétatér. Azok az emberek, akik most hangosan beszélve haladnak előttem, rögtön eltűnnek a fák közt, az a nő, aki mellettem ül a padon, mindjárt meghal, feje félrebillen, szeme kiszárad, húsa lehull. Milyen egyedül leszek!  A lombok is leszállingóznak, a jövőéviek is fakadásuk hiábavaló. Csak én fogok itt ülni magányosan, céltalanul, haláltalanul sok-sok iszonyú évig. Mindjárt elnémulok, nem lesz akihez szóljak s azt se mondhatom el, hogy nincs akihez szóljak, s mire nyomdagépek méhéből életre edzve ez a vajúdó vers világra jön, csak üveges szemek bámulják mindenünnen: Nem lesz, aki értse.  Jaj, be keserves ez az őszi sétány! A levegő mintha végtelen víz volna, türkiszes árnyú, zöld tenger-medence, hová sosem szürönközik sugár. A fák: sűlyedt hajók árbocai. A bokrok: nagy vízi pókok, óriás meduzák. Az út: kanyargó, nyúlós tengeri kígyó. S a tó: sötét álom a szívem fenekén. 
dsida;Panasz gyengülő gyökerekről; Földbe fogóztál, mint terebély fa, keményen, mély gyökerekkel a földben, dúsnedvű televényen, dacosan álltál, sziklakeményen, vasgyökerekkel a földben.  Jöttek utánad szellemek, éjjeli törpék. Jöttek utánad ezren s törzsedet egyre törték zuhogó fejszékkel a törpék s hiába jöttek ezren.  Szálltak az égből angyalok is seregestül, üstöködet cibálták, ki akartak tépni tövestül s gígász lombjaidat seregestül hasztalanul cibálták.  - S íme - ma lelked lassu halálra menendő, gyökered, mint a moháé, gyermekkéz elegendő kitépni halálra menendő gyökeredet, mely mint a moháé,  s egy gyerekangyal könnyüdeden tovaszárnyal véled a mennyek kékje felé, mint kicsi fecske ha szárnyal csőrében szalmaszállal távoli fészke felé. 
dsida;A tisztviselőtelep; Enyhe, tavaszi friss esők után újult-zöld a fák rügyes koronája, s hol az esővíz gödreit kivájja, papírhajót ereszt a kisgyerek.  A vizes járdák tükrösen ragyognak, üdén simul a tömött zsenge fű, - harangkongás és alkonyi derű tér pihenni a házak tetejére.  A póznás sarkon perecet árulnak mezítlábas kis sípoló fiúk: itt-ott kinyílnak a színes zsaluk, és kacagósan születik a vásár.  Emberek lépte vidáman kopog, (pedig mindnek volt roskadásig dolga). És mintha farkasszemet mosolyogna derült arcukkal a jegenyesor.  Piros kabátos gimnazista lány megy egy beszédes kacagó diákkal, és minden szavuk tavasz-muzsikát vall. Már bimbózik az orgonabokor. 1925. március 31. 
dsida;Panaszos és békés nóta; Be ránk sújt az élet, szegény emberekre! Bottal, karddal ütnek, fejszével is ütnek s átkozódnak egyre.  Elfogyott kenyerünk, elfogyott a pénzünk. Fáj az ütés rajtunk, halovány az ajkunk, s nagy szomorún nézünk.  Irgalmatlan, csendes, vad szomorúsággal, csalatkozott hittel, letört reményekkel, letört olajággal.  Úgyis olyan felhős most a régi kék ég, úgyis elmegyünk már, úgyis meghalunk már, hagyjatok hát békét! 1925. január hó 
dsida;Pasztell; Nézel hajló tölgyfa-ágat, gyomokat, miket kivágat mord paranccsal zordon kertész, széles paddal vár a kert-rész sűrüje, hogy tűnj el, vessz el jobbkezedben Sokratesszel. Délutánra enyhe, szőke fény esik a háztetőkre s szürkepettyes, gyöngyszín, halvány galamb búg az eresz alján. Alkonyatra sásos zugnak mélyén futó vizek zúgnak, csupa sötét, furcsa, hült nesz, bús suhogás, mi körülvesz. Ebben a nagy félig-csendben asszonyszemek cseppje cseppen, csak a lélek füle hallja: nyirkos lesz a lombok alja. Sok imbolygó, halk kisértet lábujjhegyen jön el érted s pillantván a barna fákra, gondolsz régi balladákra. Nappal-éjjel így terül szét fölötted az egyedüllét, lassan tompa, fullatag, nagy csöndbe merülsz, hallgatag vagy, nem akar a könny fakadni, sem a szó könnyen szakadni, mind nagyobb a néma sejtés, mindig több a mélyre-rejtés, minden nappal, amit élsz, több, amiről nem beszélsz. 
dsida;Pásztori tájak remetéje; Sokáig voltam remetéd. Nyugodt voltam és megelégedett.  Őszi szelekkel zúgott versenyt a dal, amely neked dalolt dícséretet.  Most elfogott valami nyugtalanság, ablakból bámulok ki délelőtt,  délután völgybe nézőn üldögélek fehér faházikóm előtt.  Kedves zsoltárom oly üres, értelme nincs a sok vén pergamennek.  A dombon lassú, békés pásztorok ballagnak juhaikkal s tovamennek.  Fenyőtoboz hull és piros levél. Nyugtalan vagyok. A vágy elfogott.  Este ruhámat tisztogatom és előveszem a vándorbotot. 
dsida;Pásztortüzek; Hej, hogy lobogtak nem is olyan régen! Hej, hogy lobogtak: milyen lobogással, s messziről nézve olyanok voltak, mint sziporkázó csillagok.  Most is vizsgálom fényüket gyakorta, s olyan szomorúk, olyan haloványak: szegény haldoklók, kiknek erejét ezer kínlódás ezer felé hordta.  S elgondolkodom: kicsi lángok teste talán beteg lett, talán halni készül - mért nem táncolnak, mikor úgy kéne, mikor fázós és végtelen az este?  Talán elmentek jeléül egy sírnak? Tán hamut hintett valaki reájuk? Tán lepaskolta valami zápor? Vagy akik rakták, talán belesírtak? Szatmár. 1926 
dsida;Pillanatfelvételek az életből; Van, aki elmegy, van, aki itt marad.  A haladó nevet, a haladó feled, ha nincs is kézbe kéz.  Az ittmaradó ír, és néha-néha sír, és néha messze néz...  A mese vége mégis örök-szomorú, szent-egy:  van, aki itt marad, van, aki elmegy - - 1924. szeptember 3-án 
dsida;Prérivadászok; Megint kenyeres pajtások vagyunk, de nem vadócok, nem a régi nyersek, kurjongatással, poffal felhagyunk. Az irkalapra írt szerelmi versek is kiderülnek lassankint. Agyunk lázas szavaktól zsibbadozva hemzseg s megyünk, megyünk. Alig lengedezőn kószál a szél a jószagú mezőn.  Erdők, mezők világa! Enyhe dombok! A nagy folyónál zsong, zizeg a nád, szunyogzenétől dong a parti zsombok, (álmodban mintha most is hallanád) a réten százszorszépek, tarka gombok, emitt sárgállik egy pimpó-család, az a boglárka, ez a hosszú ringó az orbáncfű, amott a kék iringó.  Bámulnak, mint a kedves őzike, zöldelnek, illatoznak, növekednek: kapotnyak, menta, gyíkfű, tőzike, csikorka, porcsin, zsombor, zsálya, lednek! - Emlékemet még vajjon őrzik-e, vagy rendre-rendre ők is elfelednek, amint nem voltam hozzuk én se hű?... Mizsót, kökörcsin, kosbor, fecskefű...  Három évszak virága mind személyes jó ismerősöm volt. Csalit, bozót, havas, patakvölgy, lanka, terebélyes erdők tisztása nem tiltakozott, ha titkukat kutattam szenvedélyes örömmel. A növényhatározót minden sétán zsebembe szorítottam s a tündérkéket néven szólítottam.  Az illat elszállt, csak a név maradt, a lényeg eltűnt, itt maradt a lárva. Mégis - idézvén most e szép nyarat négy füstös, fojtó fal közé bezárva, úgy rémlik, füttyöt hallok s madarat, patak csörög, lomb zúg. - Repülj csak, árva robotos lelkem, merre vonz ama néhány virágnév tündérbalzsama.  (Hát amikor hó púposul a fákon s az ember vígan felköti a sít s porzik alá a vad hepehupákon s a szél fütyölve karmol és hasít! Farkas-szabadság volt az én világom, mely szívet edz és orcát hamvasít!) Kötelesség! Csak ez a szó ne rágná fülemet, rögvest indulnék világgá!  Mennék, mennék, mint akkor délután, mely szép volt, Isten a megmondhatója. Elől a kislány, én a lány után... ... Ilonka ujjong: - Nézd csak, gólya, gólya! - - Hol van? - az égre sanditok bután. - Ni, ott sétál a békák pusztítója! - - Ahá! - s kacagva firtatjuk, miért oly méltóságos, peckes és kimért.  Lesből figyeljük, mint prérívadászok. (Ez ismét olyan indián dolog.) Súgom: - Maradj, én csendben odamászok. - - Hogy is ne! - súgja vissza és dohog. Egyszerre szánkra fagynak a vidám szók, lopódzunk négykézláb, szívünk dobog, a nagy madár meg, mint a gólya-illem kívánja, hetykén féllábára billen.  Elvétve mozdul, lassan lépeget, a röghöz kattan hosszú dárda-csőre és hozzá olyan súnyi képeket vág, mintha látná a lomb közt előre kúszó-mászó rézbőrű kémeket. Amint kilépünk a szabad mezőre, rettenve rebben s rémülten, vakon elnyargal nyurga gólyalábakon.  Mi persze rögtön üldözőbe vesszük. - Te arra fuss és vágj elé, ha tudsz! - - Törött a szárnya! - Nehogy eleresszük! - - Vigyázz te, ott egy szántóföldre jutsz! - Mikor szorító gyűrünk már egész szűk, erőt kettőzve száguld, mint a strucc, majd hirtelen felborzolódva, zordul megáll és elszánt dühhel szembefordul.  Tudom, hogy elborzaszt a borzalom, - ahh, olvasóm! - melyet a harci tények felsorolásával okoz dalom, de hidd el, minden megfelel a ténynek, amivel itt ideged borzolom. A vers az époszok s lovagregények fenséges dübörgésébe csap át, zúgván az ádáz, öklelő csatát.  A grifmadár, mint megveszett boszorkány, bősz, csattogó csőrrel nekünk esett, süvítve forgott, őrvénylett az orkán, mit szárnyával szemünkbe verdesett. Ilonka rítt, ahogy kifért a torkán s bevallhatom, a hökkentő eset bennem se keltett nagy derűt. (Ne tessék azt hinni, hogy könnyű a hősiesség!)  No, rajtad múlik, fiatal vadász, hogy Old Shatterhand és a többi hősök méltó utóda légy s amerre jársz, tábortüzeknél indián regősök zengjék a híred!... Majd kitört a frász, hogy elgáncsolt egy korhadó fatörzsök s látszat-vitézül én korántse rest ellenfelemre buktam egyenest.  De mindegy! Most már nem megyek le róla! Vágások érnek, égetők, marók... Belécibálok... szétrepül a tolla... köpök... zihálok... győzni akarok. ...Már karjaim közt vergődik bomolva, csőrét szorítja reszkető marok: a lángokádó, gyilkos grifkakasból megtört fogoly lett és - Ilonka tapsol.  Tapsol s a hangja mámorral tele: - Vigyük haza! Enyém a harci zsákmány s úgy-e, enyém a dicsőség fele?! - Tombolva táncol, mint egy vad kozáklány, még a füle is megpirul bele. ...A balhüvelykemből meg, mintha csákány csapása zúzta volna szét, kövér patakocskákban csurdogál a vér.  Elrejtem, hogy a kislány meg ne lássa és titkolom, hogy ég, sajog a seb. (Ma is látszik még keskeny forradása, mint fordított ruhán a régi zseb, - de jaj, hány sebnek nincsen gyógyulása, sőt napról-napra kínzóbb, mérgesebb, belül rejtőzik, izzó szénre válik és vérzik, vérzik, vérzik mindhalálig.)  Mucius Scaevola példát mutat: mi, férfinépség, ne sokat nyafogjunk! - Ilonka, mint egy furcsa, nagy ludat, cipeli gornyadt egyiptomi foglyunk s míg vérem jelzi hosszan az utat, arról cseveg, hogy "békát kéne fogjunk". Végre elérjük tágas kertjüket s a gólya ismét szabadon üget.  Lucskos sebem mind lüktetőbbre fájul s egész valómban szenvedem a kínt. - Kötözd be - mondom. Ő kezem után nyúl, halálfehérre váltan rátekint, majd meginog s a puha gyepre ájul. Ébresztgetem, becézem, míg megint a régi nem lesz arca pírja-hamva, aztán apámhoz indulok rohanva.  Nem tudtam akkor s nem tudtad te sem, kis pajtásom, hogy pár év mulva formás ajkad közül szivárog csöndesen a vér, e mélyről buggyant, forró forrás, álladra csurran, majd tűzveresen párnádra foly, mint kézimunka-varrás rőt csíkjai, bíbor hímzései s az orvos jötte immár kései.  Azóta lelked, e nyájas kisértet és cérnavékony, kissé vontatott hangocskád oly kitartóan kisérget, mint néma pusztán hold a vonatot. És néha gyorsan hátranézek, érted kutatva, mert érzem: két meghatott, nagy, csillogó, örökké gyermeteg szem figyel, amerre élek és öregszem.  Most is itt állsz, kis indián ara, és hűs lehelleted hajamba borzol, halkan dudol az angyalok kara, szólnak csengők, ezüstből, tiszta bronzból s két kis copfodról csillag-zuzmara hull írásomra, amint hallgatózol szívemen, mely most rímmel játszogat s nézed rajtam az ifjú ráncokat...  Jaj, holtaink, az élet fut merészül, nem torpanhat meg nálatok, ki él. Jó, kedves arcotok porrá enyészül s a gyászoló, ha sürgeti a dél, búcsut vesz hantotoktól s - enni készül... Szüzi neved szép emlékeinél e dal sem állhat félbeszegve, csonka oszlop gyanánt. - Nos, ég veled, Ilonka! 
dsida;Psalmus Hungaricus;  I.  Vagy félezernyi dalt megírtam s e szót: magyar, még le nem írtam. Csábított minden idegen bozót, minden szerelmet bujtató liget. Ó, mily hályog borult szememre, hogy meg nem láttalak, te elhagyott, te bús, kopár sziget, magyar sziget a népek Óceánján! Mily ólom ömlött álmodó fülembe, hogy nem hatolt belé a vad hullámverés morzsoló harsogása, a morzsolódó kis sziget keserű mormogása. Jaj, mindenből csak vád fakad: miért kímélted az erőt, miért kímélted válladat, miért nem vertél sziklatöltést, erős, nagy védőgátakat? Elhagytam koldus, tékozló apámat s aranyat ástam, én gonosz fiú! Mily szent vagy te, koldusság s te sárarany, te szépség, mily hiú! Koldusapám visszafogadsz-e, bedőlt viskódban helyet adsz-e, ha most lábadhoz borulok s eléd öntöm minden dalom s férges rongyaid csókkal illetem s üszkös sebeid tisztára nyalom? Nagy, éjsötét átkot mondok magamra, verset, mely nem zenél, csak felhörög, eget-nyitó, poklot-nyitó átkot, hogy zúgjon, mint a szél, bőgjön, mint megtépett-szakállú vén zsidó zsoltáros jajgatása Babylon vizeinél: Epévé változzék a víz, mit lenyelek, ha téged elfelejtelek! Nyelvemen izzó vasszeget üssenek át, mikor nem téged emleget! Húnyjon ki két szemem világa, mikor nem rád tekint, népem, te szent, te kárhozott, te drága!  II.  Ó, én tudom, hogy mi a nagyszerű, a minden embert megsimogató tág mozdulat, az élet s halál titkát kutató, bölcsen nemes, szép, görög hangulat. A hűssel bíztató, közös és tiszta tó, a szabadság, mely minden tengerekben sikongva úszik, ujjong és mulat! Kezem gyümölcsöt minden fáról szedett. Nyolc nemzet nyelvén szóltam életemben és minden fajták lelke fürdetett. S most mégis, mégis áruló vagyok, a minden-eszme sajgó árulója, most mégis bősz barlanglakó vagyok, vonító vad, ki vackát félti, ója, vadállat, tíz köröm és csattogó agyar s ki eddig mondtam: ember! -, most azt mondom: magyar! És háromszor kiáltom és holtomig kiáltom: magyar, magyar, magyar! A nagy gyümölcsös fájáról szakadt almából minden nép fia ehet, de nékem nem szabad, de nékem nem lehet. Dalolhat bárki édes szavakat és búghat lágyan, mint a lehelet s bízvást nyugodhatik, hol várja pad, s ha kedve támad, bárhová mehet, de nékem nem szabad, de nékem nem lehet. Bűn a mosolygó pillanat, mit lelkem elhenyél, szívszakadásig így kell énekelnem Babylon vizeinél: Epévé változzék a víz, mit lenyelek, ha téged elfelejtelek! Nyelvemen izzó vasszeget üssenek át, mikor nem téged emleget! Húnyjon ki két szemem világa, mikor nem rád tekint, népem, te szent, te kárhozott, te drága!  III.  Firenze képei, holland virágok, zöld tengerek halk, álmos loccsanása, ájultató gyönyörüségek, Páris tüze, Velence csillogása, még lelkemet is lehúnyom, bezárom, hogy ne lássa. Ha atomokra bomlik is, miattuk minden sejtem, ha arcom kékre torzul is, mind, mind, mind elfelejtem! Hajam csapzottra borzolom, mint gubancos csepűt és szürke kócot és gőggel viselem fajtám egyenruháját: a foltozott darócot. Mert annak fia vagyok én, ki a küszöbre téve, a külső sötétségre vettetett, kit vernek ezer éve, kit nem fogad magába soha a béke réve! Bolyongásom pusztáin, a végtelen nagy éjen csak az ő szive fénylik, ő a rögeszmém, végső szenvedélyem, ráfonódom, rajta kuszom fölfelé, mint szőlőkarón a kacs. Mogorva lettem, kemény, sötét és szótlan és makacs. Vér csurgott rám és nem tudom lemosni. Jajt hallottam és nem tudom feledni. A holtakat nem tudom eltemetni. Egy eszelős dal lett az utitársam, rekedt dal, nem zenél, csak hörög, mint a szél, zúg, mint vihartól ráncigált fák Babylon vizeinél: Epévé változzék a víz, mit lenyelek, ha téged elfelejtelek! Nyelvemen izzó vasszeget üssenek át, mikor nem téged emleget! Húnyjon ki két szemem világa, mikor nem rád tekint, népem, te szent, te kárhozott, te drága!  IV.  Mit nékem most a Dante terzinái s hogy Goethe lelke mit hogyan fogant, mikor tetszhalott véreimre hull már a föld és dübörög a hant, mikor a bús kor harsonája falakat dönt és lelket ingat, mikor felejtett, ősi szóra kell megtanítni fiainkat, mikor rémít a falvak csendje s elönt a semmi árja minket és szülni kell és nemzeni s magunk képére kalapálni vánnyadt gyermekeinket! Mit bánom én a történelmet s hogy egykoron mi volt! Lehetsz-e bölcs, lehetsz-e költő, mikor anyád sikolt?! Európa, én nagy mesterem, lámcsak mivé lett fogadott fiad! Mily korcsbeszédű, hitvány, elvetemült és tagadó tanítvány. Addig paskolta áztatott kötél, míg megszökött és elriadt. Fáj a földnek és fáj a napnak s a mindenségnek fáj dalom, de aki nem volt még magyar, nem tudja, mi a fájdalom! Vallom, hogy minden fegyver jogtalan, a szelíd Isten könnyezett s úgy tanította ezt, ám annak a kezében, kit fegyver szorongat, a fegyver megdicsőül és ragyogni kezd. Ezért nem is hányódom már magamban, vallom, hogy igazam nincs és mégis igazam van és mától fogva énnekem örökre ez az énekem: Epévé változzék a víz, mit lenyelek, ha téged elfelejtelek! Nyelvemen izzó vasszeget üssenek át, mikor nem téged emleget! Húnyjon ki két szemem világa, mikor nem rád tekint, népem, te szent, te kárhozott, te drága!  V.  Idegen-vérű és beszédű kenyeres jópajtásaim, kikkel együtt bolyongtam az emberiség ligetét, kiket szerettem, s kik szerettétek lágy szivem nyitott és éneklő sebét, nekem is fáj, higyjétek el, hogy zord a szóm és homlokom setét. Nekem is fáj, hogy búcsuzom, mert immár más utakra kell mennem, de így zeng most a trónjavesztett magyar Isten parancsa bennem s én nem tagadhatom meg Őt, mikor beteg és reszkető és nincs többé hatalma, mikor palástja cafatos és fekvőhelye szalma. Nincs más testvérem, csak magyar. Ha virrasztok, miatta állok poszton, csak tőle kérek kenyeret s csak ő, kivel a kenyeret megosztom. Sok tévelygés és sok kanyar után jutottam el ide: ha bűnös is, magyar s ha tolvaj is, magyar s ha gyilkos is, magyar, itt nincsen alku, nincsen semmi "de". Gyűlöletes, ki ünneplő ruháját s virágos lelkét fitogtatva henceg, - mi elesettek, páriák vagyunk, testvérek a nyomorban és a bűnben, sápadtak, torzak, bélyeges fegyencek. Zúgjon fel hát a magyar zsoltár, dúljon a boldog, éji álomokon, seperjen át a fekete, tarajos és hideg hullámokon vérkönnyet csepegő fáklyák fényeinél, Babylon vizeinél: Epévé változzék a víz, mit lenyelek, ha téged elfelejtelek! Nyelvemen izzó vasszeget üssenek át, mikor nem téged emleget! Húnyjon ki két szemem világa, mikor nem rád tekint, népem, te szent, te kárhozott, te drága!  VI.  Száraz nyelvem kisebzett, égő fejem zavart. Elindulok, mint egykor Csoma Sándor, hogy felkutassak minden magyart. Székelyek, ott a bércek szikla-mellén, üljetek mellém! Magyarok ott a Tisza partján, magyarok ott a Duna partján, magyarok ott a tót hegyek közt s a bácskai szőlőhegyek közt, üljetek mellém. Magyarok Afrikában, Ázsiában, Párisban, vagy Amerikában, üljetek mellém! Ti eztán születők s ti porlócsontu ősök, ti réghalott regősök, ti vértanuk, ti hősök, üljetek mellém! Ülj ide, gyűlj ide, népem s hallgasd, amint énekelek, amint a hárfa húrjait, feszült idegem húrjait jajgatva tépem, ó, népem, árva népem! - - dalolj velem, mint akit füstös lángokra szítottak vérszínű, ósetét, nehéz, fanyar borok, dalolj velem hörögve és zúgva és dörögve, tízmillió, százmillió torok! Énekelj, hogy világgá hömpölyögjön zsoltárod, mint a poklok tikkadt, kénköves szele s Európa fogja be fülét s nyögjön a borzalomtól és őrüljön bele! -: Mérges kígyó legyen eledelünk, ha téged elfeledünk, ó, Jeruzsálem! Nyelvünkön izzó vasszeget verjenek át, mikor nem téged emleget, ó, Jeruzsálem! Rothadjon el lábunk-kezünk, mikoron hozzád hűtlenek leszünk, ó, Jeruzsálem, Jeruzsálem! 
dsida;Purgatórium; Sustorgó víz-szirmú rózsák buzogva nyílanak itt. Mérges, dús sárga növények rejtenek el valakit, ki a mély völgyekben mindegyre járkál, alszik zöldkristály hidak alatt, ujjára villogó pillangók szállnak, ujjával fog kicsi kék halakat, űzi a dombon a fellegek árnyát, ballag a hangyák halma körül, aranyfüst-muzsikát hallgat a fákból s zöngeti, zümmögi halkan. Örül. Megy, megy, vándorol. Mosolyog mindíg. Csendül az érchegyi vén kövezet. Csak egy út van innen a völgyből és az a mennybe vezet. 
dsida;Reggeli rajz; Kékhasú madárka röppen Zsenge ág harmata csöppen. Fény lebeg át lilakék falakon. Egy harangvirág kelyhében lakom. 1932 
dsida;Rejtett értelmek; Ezer millió vágyam összehordtam, de egy közöttük legkülönösebb: Szeretnék bársony-süveget viselni, mint szent, keleti, titkos mágusok, vagy csillagászok ódon középkorban.  Most sokszor fogom rajta magamat, hogy simogatom szobám asztalát: - Kicsi jószág vagy, kopott vagy, kerek, színed ében és jó terajtad írni - de vaj' mi van e sok látszat alatt?  Mi van a szinek, hangoknak mögötte és van-e lelke barna zongorámnak? Érzi-e, hogyha tiz ujjam tüzes - s gondol-e rám, és mindegy-e neki: fénylik, vagy a por vastagon befödte?  Mit siratnak a tarlott őszi fák vajjon meg fogom-e valaha tudni? Megcsendülnek-e egykor soraimban mindent-megmagyarázó lényegek, rejtett értelmek, rejtett muzsikák?  ... Barátaim, hős, páncélos vitézek, megbocsátjátok, ha mágus leszek? -! aki szeliden, félve kutatom a mélyebb-látás bársony-süvegét s húnyt pillán át is nagyon messze nézek... Szatmár, 1925. november 10. 
dsida;A tó tavaszi éneke; Be jó is volt, míg jég födött: csend jég alatt és jég fölött, nagy hallgatás volt mindenütt - Ma minden kis nesz szíven üt.  Hó- s jégtakarta volt a part és engem is nagy jég takart, vastag, páncélos, szürke jég, közömbös, mint a téli ég.  Nem bántott semmi bántalom, nem ártott semmi ártalom A szél a jégen elszaladt, nem borzolt fel a jég alatt.  A kő a jégen fennakadt, nem ütött meg a jég alatt. Áldott, kit ily nagy csend födött, csend jég alatt és jég fölött.  Elment a jég jaj, mindenütt s ma minden kis zaj szíven üt - vagyok mezítlen kék elem és testem-lelkem védtelen.  Belémtekint a cipruság, borzol a szél, szomoruság, a nap is bennem sistereg, kővel dobál a kisgyerek.  Ma minden bennem él, mulat, a pillanat, a hangulat s akár hiszik, vagy nem hiszik, minden madár belémiszik.  Fáj az eső, a szép idő, a surranó szitakötő, minden zavar és fölkavar és minden csupa zűrzavar.  Ha csillagoktól csillogok, vagy elbujtak a csillagok, egyszerre fáj már estetájt minden, mi sok-sok este fájt.  Ó, emberek, nem alhatok! Fájdalmam a fájdalmatok, itt tükrözik keresztetek, és borzadok és reszketek. 
dsida;Rettenetes virágének; Elmentem otthonról lidérc-szót hallgatni. Elmentem otthonról kalmárral alkudni. Elmentem otthonról idegen lyány után. Elmentem otthonról csütörtök délután.  Géplovon üldöztem iramlós örömet. Beértem s örömmel éltem az örömet. Kardokat csörtettem, puskákat sütöttem, lázadtam, tüzeltem, vérben is fürödtem.  Csókoltam szájat és csiklandtam tenyeret. Kerestem virágot, kerestem kenyeret. Ittason csetlettem imbolygó láng után - Így telt el a hosszú csütörtök délután.  Csütörtök éjjelre csak hazanyitottam, hogy melléd lopóddzam szégyennel, titokban. Koszorúd küszöbön... - No mi az? No mi az? Kezedet megfogom: Hideg az, hideg az.  Fejed a párnáról padlóig lebágyadt, iszamos aludt vér tócsázza az ágyat. Gyilkos járt tenálad elvoltom idején. Mért nem is tértem meg napszállat idején?  Verseim, verseim elállnak meredten. Elhagytam, s elhagyott, akit én szerettem... Négybevágott szívét örökké foldozom. Vérét a kezemen örökké hordozom. 1932 
dsida;Robinson; Robinson áll a tenger partján. Háta mögött a zord sziget, zúgó erdő, kúszó liánok - és nézi, nézi a vizet.  Szemén rezeg a Magány könnye, de arca sötét és konok: hiszen csak tegnap rémítették a fölfedezett lábnyomok.  Önnönlelkének papagája, lenyűgözött bús szelleme "Szegény Robinson"-t rikácsol rá, s minden iszonyattal tele.  Rémekkel ijesztik az éjek, a sziget lábujjhegyre áll, feléje hajlik, fojtogatja: Ezerszer jobb tán a halál!  És áll, csak áll a tenger partján, háta mögött a zord sziget, kúszó liánok, sötét erdő, - és kémleli a nagy vizet.  A kék habok közt felmorajlik valami zsongó halk remény, s a Magány foglya térdre hull a tenger sivár fövenyén.  A láthatatlan messzeségben, melyet már annyi álma rótt, megérez és körülcirógat egy eljövendő kis hajót. Szatmárhegy, 1926. július hó 
dsida;Roskadozó ház; Feküdni fogok, ájult törmelék, és hallani fogom a szemrehányást: - Ablakaidat színessel üvegeztük, falaidat fehérre festettük bádog-tetődet pirosra festettük, szobáidba bútorokat raktunk, kandallódba friss tüzeket raktunk, ...mégis összedőltél mégis összedőltél! 1928 
dsida;Rossz éjszaka; Csupa fekete aggodalom dobog a bezárt kapuk mögött. Éles női hang sikolt segítségért, aztán egész kórus jajgat mély, morgó remegéssel. Megint sikoly. Öreg zsidó görnyed az árok szélén fanatikus nagy szeme: nedves barna könyörgéssel tapad az égre, piszkos kaftánján elomlik gubancos szakálla. A szüzek tovább sírnak, a lelkek tovább vergődnek, a testek tovább oszlanak. És nyúlós, leheletgőzös nap emelkedik az elátkozottak városa fölé. 1929 
dsida;Rövid napló; Bárányfelhőt tartok az óljaimban, emlékeimet nevükön szólítom, szeretem az embereket. A csillagok fényes esője alatt bőjtölök és imádkozom este és a Halálnak minden vacsoránál külön tányért teszek asztalomhoz. Ha kérdeznek, halkan felelek, hiszem a föltámadást. Márványba vések egy fehér nevet s eltemetem mélyen a föld alá. 
dsida;Sainte Thér?se de Lisieux; Szelíd hárfával siratlak halványszinü rózsa, pasztell-fényü színes ablak, finom, gyenge rózsa, gyenge, lengő és esengő, hold ezüstje mossa, ezüst-zengő csöppnyi csengő, édes kicsi rózsa!  Halál harmatát ki itta, lenge, szűzi, drága, fehérarcu kármelíta, zsenge rózsa ága, keskeny ajkad égi csókra nyílott, tiszta mátka, szép erények rózsacsokra, rózsaszínü ága.  Máris mentél, alig jöttél, így vagyon megírva, fájó illatot köhögtél, sárga rózsa szirma, várt a messzi csillag-oltár, csupa perzsa, szmirna, alig voltál, beleholtál, sárga rózsa szirma.  Liliomon éldegélsz most, rózsa lett a vérted, habfelhőkön mendegélsz most s dalomat nem érted, pedig lelkem sírna, sírna, vagy röpülne érted - Hull a földre rózsa szirma, amint megigérted.  Mennyi rossz tett, csúnya emlék, én voltam, ki tette, akasztófát érdemelnék s rózsát adsz helyette, buja voltam és goromba és gőgös felette: nem borulhatsz hát karomba, rózsát adsz helyette.  Arcod édes égi fényt vet, hull a rózsa, hull, hull, kék felhőn vár Vőlegényed, hull a rózsa, hull, hull, tapsikolnak mind a szentek, hull a rózsa, hull, hull, amint kézenfogva mentek, hull a rózsa, hull, hull.  Áttetsző és lenge kis szent, rózsákat pazarló, kérd meg énhelyettem Istent, hogy ne nézze gyarló voltomat és hadd mehessek, hol a Hold a sarló, vándortársatok lehessek, rózsákat pazarló.  Szelíd hárfán hadd mulatlak, halványszínü rózsa, Isten házán szines ablak, égszín gyenge rózsa, zsenge, lengő és esengő, Krisztus csókja mossa, csókkal zengő csöppnyi csengő, édes kicsi rózsa!  Mindörökkön élni, élni adassék meg nékem, lábatoknál üldögélni rózsalevélkéken, Krisztussal s Veled beszélni fent a tiszta égen, éldegélni, üldögélni rózsalevélkéken.  Angyalsóhaj illatából szirmokat csinálni, csillagházunk ablakából földre ledobálni, szent szerelem szüzi bokra, egy szobában hálni Veletek és ágyatokra rózsákat dobálni! 
dsida;Sárba zuhan a nap; A tegnap is elment, a holnap is elmegy, az öröm is elment, a bánat is elmegy - Udvarunkon a cseresznyefa minden tavasszal kivirágzik.  Csókot is adtam, erőt is adtam. Sokért cserébe keveset kaptam. Egy gazdátlan burnusz üget a forró Szaharán.  Agyvelőt tépnek, ideget falnak örökös csaták, új forradalmak, de kedvesem szájszéle égő, piros, mint a vér.  Harangok szólnak, engem temetnek, nedves sírokban holtak nevetnek bizony mondom, egy szép napon sárba zuhan a nap.  Apám is meghal, fiam is meghal, a színek ordító rendje is meghal s görnyedt háttal a kusza vonalak értelmét keresem. 
dsida;Séta;  (Zólyomi László)  Keserű lett ma máskor oly édes kenyerem s ha egy-egy balga, ringó rím eszembe ötlött, nem tudtam semmit írni, csak vettem a felöltőt és kóborlok s a lelkem sír a tenyeremen.  Oly furcsa is az élet, - eldadogom ezerszer ezt a banális, bágyadt, semmitmondó igét s egy bolt előtt egyszerre kivánom a fügét, mely ürmös ízek ellen édes, gyermeteg szer.  Aztán a testem újra fehér ágyat kiván, hálós kis ágyat, hűvös, gyűretlen, tiszta gyolcsot, ágyat, melyen rikító paplan nem piroslott s amely fölött fölöttem virrasztott az anyám.  A furcsa elmulás is sajgón eszembe vág most és hogy nem élni egyszer milyen furcsa lesz, milyen egyszerűen szép, mikor lehull a mez s felülről nézem ezt a forgófüstű várost.  S ez itthagyott írások sem lesznek akkor: élet. Csak frissvirágú erdő lábatövére hullt lombok sírása, könnyű avarillatu mult. S majd egy kései vándor finom orrába téved.  Lassan sötétedik már és fázósra hülök fényes sikátorokban. S akkor egyszerre oldalt meglátok egy leánykát. És frissen csattogó dalt szeretnék írni s vígan búg száz autótülök.  Oldalt kacsint rám s tiszta, fehér nyakán kis érem himbálózik, fityeg kissé szégyenkezőn s én véle nyargalok már derűs, nagy, kék mezőn... Pár lépésről kitartón félóráig kisérem... 1929 
dsida;Sietni kellett; Ma találkoztam az öreg Mikulással. Sürgős dolgom volt, nem tudtam megállni, amikor elébem toppant. Gyönyörű téli szürkület volt, gyönge hideg, vattásan, puhán esett a hó és az öreg torzonborz szakálla is csupa hó volt. De, mondom, nagyon siettem amint már évek óta sietek, és mindnyájan sietünk, és nem tudtam megállni. Kicsi krampuszokkal volt teleaggatva, kiknek nyelvöltögetésein olyan jóízű, édes gyermek-borzadállyal kacagtam valamikor. Jancsi és Juliska, Bóbitás Piroska mind nála voltak, hátára akasztva csüngött kicsi fekete hintalovam, melyen valaha vészes csatákba nyargaltam az esteledő gyermekszobából s nyakában most is csilingelt a kicsi ezüst csengő, finoman, messziről, mint az édes anyám hangja. De újra ismétlem, sietni, sietni kellett és nem tudtam megállni. Az üreg megfordult, álldogált az úton, orrát vörösre csípte a hideg, szintelen szeméből könny szivárgott, s kesztyűtlen, reszkető, ráncos kezével vidáman integetett utánam. Abafája, 1928 
dsida;Siralom; Elbújt előlünk az irgalom napja, ronggyá olvastuk már a bibliát, s a harsonás, ítéletes világvége, ki tudja, merre még.  Az őszre tél és újra nyár - ha fűtjük is, hideg a szobánk. Plátót és Kantot betéve tudjuk, odvasakat ásítunk.  Mintha pályaudvaron ülnénk, únosan valami vonatra várva. A bölcsebbek mereven mosolyognak: ők már tudják, hogy semmi se jön.  De jaj lenne nekik, ha mondanák, ezer jaj, hogyha nevetnének: A tömlöcökben nem fér el a jajgatás, az őrültek háza zsúfolva van.  Unatkozó emberek karácsonyfát gyújtottak a főtér közepén. Belefűrdünk gyermekesen a lángba. Egy sovány pap beszél.  Azt mondja, hogy sokat kellene sírnunk, nagyon rosszak vagyunk. S mi letérdepelünk és kórusban zokogunk: Miserere! Miserere! Miserere! 
dsida;A tükör; Írom e fekete verset ezerkilencszázhuszonnyolcban, mikor emberek megőrülnek, mikor a tükrök összetörnek.  Talán görbetükör a tükör s csak én látom nyilt, síma lapnak. Talán holnapra összetörik a lelkem.  De ma még belőle szikrázik a zajgó, végtelen világ, - egyszerre vetülnek a parányi csirák s a robbanva zuhanó égitestek.  Valamelyik eldugott sarkából gyászkocsit indít február s egy furcsa maszkkal kevesebb kergül az őrült karneválban. 
dsida;Sírfelirat; Megtettem mindent, amit megtehettem, kinek tartoztam, mindent megfizettem. Elengedem mindenki tartozását, felejtsd el arcom romló földi mását. 1935. július 9. 
dsida;Sírvers; A szabad ég alatt tanyáztam. Gyermek voltam és karikáztam. Míg karikám gurult előre, ránéztem fűre, fára, kőre, holdfényre, napra, csillagokra, férfiakra és asszonyokra s mindenen - legyen új vagy ódon - elcsodálkoztam szörnyűmódon. Nem nézve így lábam elébe, e roppant gödör éjjelébe zuhantam. - Istenem, ha árva útfélen fekvő karikára találsz, kérlek, keress meg engem: E rút veremből végy ki engem! 1933 
dsida;Sohasem tudom meg; Csak pihenek egy kicsit a gesztenyefa virághullása alatt, a méhek bódító zümmögésében, mert megfáradtam és szédít az álom és ég a szemem. Vándortarisznyám mellettem nyugszik, minden ág meghajlott és letört alatta, felsebezte vállamat, most itt pihen oldalam mellett és nézem sokáig: Nem tudom, mi van benne, valami megbízatás, világokat rendítő titok lezárva s lepecsételve hét pecséttel. Vagy csak iromba gyémánt, súlyos aranytömb, talán csak ólom és fekete szikla, mit tudom én, - nekem el kell vinnem és át kell adnom fáradtságos vándor-útam végén. Akkor egy mosollyal elbocsátanak pihenőre és soha, soha sem tudom meg: mit hurcoltam egy életen keresztül. 1930 
dsida;Sorsokat írok; A Göncölszekér vertacél rúdjából tollat faragok.  A tintasötét éjszaka levébe mártom a hegyét.  Havas mezőkre, vak ködök falára sorsokat írok.  A kemény, konok ákombákomok állnak feketén.  Az angyalok hosszú széltrombitákon dalt dideregnek  s a pólusoktól az egyenlítőig zokog az Ember. 
dsida;Sötét ma; Az arcokig a tüzes sugarak dalos ütemre lüktettek az égről, s a bujdosó, de vidám ajkakon oltár-építőt keresett a zsoltár.  Ma szürke tornyok fúródnak az égbe, ahonnan könnyek hullnak, s öröklámpású, nagy, misztikus homályban: zsoltártalan a megépített oltár. 1925. május 13-án 
dsida;Sötét szobor a város felett; Gyöngyházcseppekre bomlik a levegő, részegen kacagnak az emberek. Senki se gondol a sötét Szoborra, álmában se látta senki még.  Napsütötte ősz fecseg a korzó, katonazene harsan a házak között, cintányér csattan, pereg a dob - Az óriás előtt senki se tiszteleg.  Szerelmes párok, gerjedt szívűek, bizsergő ínaik unszolására a ködfekete talpazatra kúsznak: ott csap lihegve szájra a száj.  ... De valahányszor hanyatlik a nap, a sose sejtett, láthatatlan, gigászi szobor hideg árnya végigfekszik a balgák városán,  s ha fellobbantak a lámpa-lángok, a suhogó, nagy lovas árnyék leléptet halkan a házak közé s minden tizedik kapura keresztet ír. 
dsida;Sötétség; Hervadó hegedű, magábanéző jácint, égrefutó, sovány sikoltás. Isten, mennyi nehéz, fájó dolog közt jársz, keresve a régi boldog embert... Lásd, babrálgatok itt a bánatommal, néha öntözöm és olykor mosolygok. Úgyis elmúlik - ó, a néma fegyver lassan föl-fölemelt s megint lehulló torkát eltömi már a barna rozsda. Tóba nézek, a mély varázstükörbe: régi napjaim ülnek ott magukban s édes hullaszagot lehelnek. Ócska nyakkendőmön a kedves könnye reszket, éjszakámban egyetlen, árva csillag, ékkő, mely legurul s a tóba tűnik. Rémet lát a fehér, magábanéző jácint, holt hegedű homályba sóhajt... Minden búteli dalt be kell fejezni: nem vígasztal a szó, a régi gyermek rőt rakéta merész, magasra pukkant pompájára nem is nagyon figyel már. Játékostora eltört. Furcsa angyal száll fölötte borongva és suhogva, s ő csak áll a viharszagú sötétben... 1930 
dsida;Súgás az ősznek; Ősz, te sokat tudsz: mert sétálsz furcsán és hallgatagon, s hervasztó, irgalmatlan szomorú szemeiddel befigyelsz minden ablakon.  Ősz, te sokat tudsz, s tudásod soha el-nem-vehető, mert a halottak nagy-erősek és tanítód a temető.  Ősz, te sokat tudsz és ajtómat ha titkon benyitod, mellém lopózva böngészed ki, miket szitálón, csöndesen a papírra írok.  Ősz, te sokat tudsz, de most nyílik a szám s oly valamit súgok, mit te se tudsz talán:  Most, hogy üvöltő, lázadt szél rohan köd-váraktól köd-várakig, van egy búsongó kis fiú, van egy sóvárgó kis fiú, - - ki ibolyákat álmodik. Szatmár, 1924. szeptember 15-én 
dsida;Száraz ág; Szép, lankadt novemberi gally, jó bánat tiszta, lassú míve, kiről levált a röpke raj s alatta hajló, száraz íve maradt hűs, haldokló kezeknek, magánnyal dús és koldus ág, melyen csak emlékek rezegnek: elvégezett szomoruság! -  miért vettelek észre ma talán először életemben, mint sokszor elhadart ima szavát, amely az értelemben tartalmat nyer és felvilágol? Miért nincs más rajtad kivül szememben ebből a világból, mely elsötétül és kihül? 
dsida;Szegény Don Kihot; Nyomán a bágyadt alkonyati fénynek feltámadnak a rég átélt regények.  Latin órán, régen, mint kisdiák, pad alatt böngészett tragédiák.  És most szomorú, borús alkonyatkor felpanaszlom, hogy másként hittem akkor.  Hogy fáj most ez a néma, terhes ég, ez a harcos, unalmas szürkeség.  Lennék sötét hős, vagy gőgös, vidám: Gróf Monte Christo, vagy Berend Iván.  Kit a Sors végül örömre is rávitt: Szökött Gulliver, vagy Copperfield Dávid.  Csinos herceg, ki kéktoronyba tér, s akit megölel forrón Hattyuvér.  Antonius, ki csak csókban erős, vagy hitpáncélos szigetvári hős.  Romeo, akit vár az égi nász, vagy az a szegény, bolond Árnyhalász.  Álmokban úszom, bízva boldogan: a vágynak olyan édes íze van,  csámcsogom, mint jó puha kenyeret, - s közben az eső halkan megered.  Míg gyors ütemben kalapomra koppan, összesúgnak az akácok titokban:  Mindig, mindig szélmalmokkal vivott s nagyon megunta szegény Don Kihot. Szatmár, 1927 
dsida;A vándor; Bús vándor ballagott az úton át, s égszín szemével megkérdezte tőlem: Nem tudod: merre van a rózsafa? - Nem láttam, vándor, soha rózsafát. Mézes szerelem forrás kútfeje melyik irányban csörgedez, csobog? Mert lázas szomjban eleped az ajkam. - Nem tudom, vándor, nem élek vele. Keresem, hol a kék csillag ragyog s aranyporos a boldogságnak útja - Nem igazítsz el, hogy haza mehessek? - Nem tudom, vándor, idegen vagyok. Szatmár, 1925. november 29-én 
dsida;Szembekötősdi; Pusztuljon el hát a valóság! Aludjon el hát minden hős hit!  Gyulladjon ki a fény a bálon. Mindennél több egy gyermek-álom: gyertek, gyerekek, játsszunk szembekötősdit!  (Úgy imádkozom néha magamért: Kis fiú, jó fiú! Tisztán-látással meg ne verd őt, én Istenem hadd, ne lássa meg a fától az erdőt! Haragos lánggal ha világok égnek, tudjon örülni minden sziporkának, - tudjon örülni minden kicsiségnek!)  Kössétek be a szememet Kicsi leány, mehetsz jobbra, én megyek balra - Puha szép kezedet vajon, vajon még megtalálom?  Itt csörög a dió amott a mogyoró, -: emitt meg sír valami álom...  Így van jól, gyerekek. Játsszunk szembekötősdit! 1925. április 1-én 
dsida;Szép halál; Sötét éjjel van. Ott künt hull a hó. Végtelen, pihés, fehér havazás takarja be a kertet, - a világot - Az átfutó szél gyors lépései a mély szőnyegen némaságba vesznek. Sötét éjjel van. Ott künt hull a hó.  Mind vastagabb a hermelin palást, s lassan eltűnik a sok pinceablak, tizenegykor a ház faláig ér éjfél után az emelet is mélyen hóba temetve, minden betakarva... Csodás, iszonyú hermelin palást!  A szívűnk nyugodt, sejtelmet sem érez, késő éjjel van, - fehér ágyban alszunk - odakünt hull a hó és lassan-lassan minden olyan szép lesz! Szatmár, 1925. november 29-én 
dsida;Szeptember; Pirosodik a vadszőlő-levél. Most megint régi leveleket olvasok. Délután hideget fúnak a völgyre a halaványkék havasok. A hunytszemű, kisanyás békességet most újra meglelem, a békét, melyet úgy megédesít krizantém-illatával a végső sejtelem.  Ha most jönnél, kezem csak így maradna, ahogyan itt a térdemen henyél. S azt mondanám: Pirosodik a vadszőlő-levél. 1934 
dsida;Szerelmes ajándék; Vers helyett szivesen szőnék ma lompos szőnyeget puha gyapjúból szobádba, pompás Perzsia száz mesés színével ékes kis teritőt, dús-borzosat, mely tiszta ágyad előtt heverne mindig. Reggelente, mikor lelépsz az ágyról s lenge inged alatt tüzelve borzong álmos tested a hűvöses homályban, tennéd rá puha lábadat mezítlen. S míg csiklandva becézi bársonybolyha zsenge talpadat és meleg bokádat, bágyadtan bizseregve énreám és szomjasan tapadó szájamra gondolj. 
dsida;Szerenád Ilonkának;   I was a child and she was a child, In this kingdom by the sea: But we loved with a love that was more than love - I and my Annabel Lee.    (Allan Edgar Poe)   A fűzfa behajlik a vízbe a víz körülötte csacsog locsogva körülsimogatják piciny buborék-pamacsok a hold egyedül csavarogva oly holthalavány odafent kémleli elcsavarogva egy holt kicsi lány hova ment?  Holt kis Ilonka fehéren fekszik a sírban alant szelleme ringva fehéren fürdik a vízben alant lelkemre libegve lehajlik mint vízbe a fűz fiatal ágai - habzene zajlik csobog körülötte a dal  dal pihekönnyű magáról zizge aranybafutó fürtjei zuhatagáról s minden eszembejutó esteli vágyteli csókról lágy öleléseiről jópuha hópihe-csókról lágy öleléseiről.  Egyszer lefeküdt ibolyák közt harmatos fűbe feküdt nyíladozó ibolyák közt még soha oly gyönyörűt parányi piros bogarak közt dőlt mosolyogva elém zümmögő zöld bogarak közt szunnyadtam el én kebelén  süllyedt vele lassan a pázsit süppedt vele halkan a hant s már láttam a mély gödör ásít s ő fekszik a sírban alant - a csöndbe furán belezengtek a fákon a víg madarak és csöndben a mélybe lementek a piros a zöld bogarak  - A fűzgaly a vízre lehajlik zsolozsma a vízcsobogás a hab zokogása morajlik morajlik a szívdobogás borúsra borul be az ének bús nász-ima színkeverés zörögve dorombol az ének a gyászlila csipkeverés -  Ilonka, kis égi Ilonka a kép olyan ép eleven a képed a régi Ilonka kék lepke sziromlevelen szamócapiros puha szádból fakadnak a lenge füvek - szeráf nevetés puha szádból ha zsongnak a zsenge füvek  Lásd fekszem a parton a fűben ölébe ölelget a part a dús keserűszagu fűben ezernyi bogár idetart nyüzsögve nyirokteli mélyből ezer pici hangszeren át zümmög az ajkad izéről végnélküli víg szerenád  Azóta kapott csudacsókok íze ma oly keserű hűtelen és csunya csókok emléke is oly keserű oly messzibe csöndesedének éveim árnya alatt angyali vég-csemegének holt ajkaid íze marad  Ilonka, kis édes Ilonka a kép olyan ép eleven halványpuha hangod Ilonka szólít szomorú nevemen válaszom át a sötéten étheri fényutat ás borzad a sás fut a réten elsuhogó zokogás  Mihez foghasson ezentúl ki fogta fehér kezedet és hova nézhet ezentúl ki nézte sötét szemedet? Örökre itt maradok már hanyagul heverészve hanyatt míg enged a rög ragadó sár s gödör lesz testem alatt  Utamban az éjben a parton lengő lila láng vezetett most fűzfa tövén puha parton érzem kicsi lánykezedet és érzem aludni fogok már akár te a mély temetőn tudom hogy aludni fogok már boldogan és nevetőn  Már bomlik az élet az omló víz suhanó zaja közt mint százados erdei holló váza fenyő gallya közt már oszlik a test alig élek foszlik valamennyi tagom rezegve fölérez a lélek és imbolyog álmatagon  belefürdik a Léthe vizébe a víz körülötte csacsog locsogva körülsimogatják fehér buborék-pamacsok a hold ragyogó sugarában távoli trombita búg mind vakítóbb sugarában hajnali harsona zúg  ébresztget a szád muzsikája ébredj valahára szegény és zeng a szived muzsikája és hömpölyög izzik a fény úszunk tova kék levegőben mint két pihe lengetegen és fulladozunk ölelőben fényteli fellegeken 
dsida;Szeretnék; Szeretnék: kimenni messze, a víz partjára s a lemenő nappal szembenézve nekidőlni egy fának. Hetenként többször. A fejemet is hátravetve hallgatni a halk szúnyogdongást, meg a zsongó, csobogó vizet, mikor beszél a Csenddel.  Úgy maradni, míg feljönnek a csillagok és simogató ezüst fényüket fejemre hintik.  ...Először egy napig maradni ott azután két napig, azután három napig, azután mindig... Szatmár, 1925. július 10-én 
dsida;Szökevények a fák közt; RÉVEDEZŐ UTÓPIA VERSBEN  Úgy-e, kedveském, itt maradunk, e tájon, e zöldben, e fák közt, lepkevirág közt, lombkoronák közt, itt érik lassudan őszre nyarunk. Nem megyünk vissza. Itt maradunk. Itt maradunk és jók maradunk, remete férfi és remete nője, szentek, az egymás két szeretője. Lengeteg édes hangulatokkal járjuk az ordas rengeteget, és csiklandó fura fordulatokkal fogok regélni rengeteget. Mialatt odafent sugaras pihenésbe borul össze az őslombok pihegése s arcodon árnyuk zöld szine reszket, kéklő szemedet karikára mereszted. Festeni is fogok. Csodaszép lesz! Mindenegyes képem csodakép lesz. Ha lehullott lepled a part porában s cuppan alattad a kék aranyos tó, angyalt pingálok, mint a régi Giotto, tested mását a lelkem sugarában. Kampós bottal, egyszerű pásztor, mászom a csúcsot s napkihúnyáskor - távoli hívásodra feleletül - megnyúlt árnyam a völgybe vetül. Gondtalan évek. Mintha hajamba tűznél valami súlyos fényszóró virágot, úgy érzem az égen a holdvilágot. Pislogó piros rőzsetűznél, végtelen erdőn, halk dalok közt, lassan lépkedő angyalok közt simulok hozzád a lágy mohára... Zsongó gallyak közt, angyalok közt készülünk a kedves halálra. 
dsida;Szomorú pásztor; Mily szép a nyáj. Láttad már nagyszerű hömpölygését? gyapjas hátak fehér hullámait homéroszi mezőkön?  Mint áradó tejfolyó, úszik előre, a smaragd táj gondolataként gomolyog, ősköltemények tömörsége benne és ősszívek nyugalma.  Hidegpiros esteli fénynél ó - hétszer szomorú a pásztor, kinek gondolatai szórtan ténferegnek s juhai szétzülltek mindörökre. 
dsida;Szomorú tévedés; Valami álomból emlékszem rád. A bástyafokon rőt moha nő, s kedves forrásom elapadt, elapadt.  Az acélkék fecskék rád gondolnak, nem szállnak el: meghalnak, és haldoklik a megállt idő is.  Te nem tudod, hogy barátod vagyok, és azért nem közeledsz hozzám! Ó, milyen átkos, szomorú tévedés ez!  Csuháim kopnak, nemsokára szabad mellet mutatok a fáradt napnak: remete-éveim hite szakadozik.  Nem akar lángolni az esti tűz, s mezőkön, hegyeken túl késik, egyre késik a mindenek gyógyulása. 1929 
dsida;Szonett;   Kócsy Böskének   E délelőttön, mint a renyhe, holt só olvad fel ringó tengerek vizében, úgy oldódok fel én e versben éppen és gonddal mondom: tán ez az utolsó.  Ki tudja, mért: mostanában csak olcsó igéim vannak, árnak ellenében nem úszom már, hajam utálva tépem... S fülledt estéken rémít a koporsó.  Ó, csak bár egyszer lenne boldog estünk, vagy hajnalunk, mely minden titkot elles az istenektől, forró és szerelmes  vággyal keresnők: hol lehet elesnünk? S hol a füvek zöld máglya-lángja repdes, halk sercegéssel égne el a testünk. 1929. VII. 1. 
dsida;A végzet odúja előtt; Régi zavaros rémmesékből felködlik a képe: Torzonborz kutyafeje van, suhogó, nagy fekete szárnya s ha vörös fénnyel feljön a vacsoracsillag, embereket eszik.  Alkonyat felé már zsong az agyam, torkomban lüktet a szívem, félek. Minden sarokban ott ül a Rém, neszel, motoszkál, leskelődik, összehúzódik, felnyúlik, imbolyog, gomolyog a gumitestű, nyúlós árnyék-szörnyeteg. Lámpát gyújtani nincsen erőm, csak ülök, egyre ülök, szűkölök, fütyülök s ha nem bírom tovább, menekülök.  De hiába rohanok a pitvarba is, udvarra lihegve hiába futok: Minden sarokban ott ül a Rém, véres szeme villog, a szárnya suhog, a rózsafák mögött, a hátsó udvarban is, a ketrecek és ólak háta mögött, s ez így van minden este és így megy minden éjjel. Agysejtjeim létráján fel és alá futkos az őrület és nincs kegyelem!  Csak néha füstölög ki belőlem zavaros kicsi imádság, - valahogy így: Isten! Kis gyermekek jóságos Istene! Adj nekem tiszta-kék gyermek-szemet, mellem medrébe mozdulatlan lélek-tavat, hogy nyugodtan ülhessek ki a ház elé s a Végzet sötét odúja előtt úgy érezzem magamat, mint a gyermekek, akik csigaház előtt az útszélre kucorodnak s cérnaszál hangon kórusban énekelik: Csigabiga, gyere ki! Ég a házad ideki 
dsida;Tarka-barka strófák; Ki volt Ilonka? Eddig róla persze nem szóltam. Ő volt legjobb cimborám. A legvadabb fiúknál több a mersze, püföltük egymást hónapok során. Övemben tomahawk, - kicsiny fafejsze, - kertjük felé haladva szaporán már messziről kutattam, vajha vár-e. Én apacs voltam, ő meg delaváre.  Leírjam? Istenem, milyen nehéz megfogni pár vonását! Szerterezdül, bármily vigyázva nyul felé a kéz. Húsz esztendő könnyes ködén keresztül fúr át szemem, mikor szemébe néz. Emlék-indákon millió gerezd ül s valami mégis bizton igazít, hogy őt szakítsam le, az igazit.  Aligha hinném, hogy utálatos volt. Bronz-sárga szikrák szökdöstek haján, az orra kissé szeplős és fitos volt, cinkék vidultak tiszta kacaján, gömbölyded arca fényes és piros volt s kétoldalt olyan huncutkás, kaján gödröcske, milyet angyalok kivánnak... De mire kell szépség - egy indiánnak?  Most már bevallom, bármint hesseget a szégyenérzés, hogy a latin órán hozzáírtam az első verseket. (Öreg tanárom zsörtölődve szór rám utólagos, kemény intéseket, ha ez kezébe jut.) De drága Laurám nem tudta, hogy a Véres Kutyafog Petrarca lett és rímeket nyafog.  Ez is miatta történt, csak miatta: Egyszer apám, mint szokták jó szülők, térdére vont s a nagy kérdést feladta, milyen pályára vágyom s készülök. - Költő leszek, - feleltem. - Tyű, ebadta! hördült a hangja, mint egy vésztülök - Te semmiházi Elkotródj azonnal! - (Őszinte szó nem mindíg jár haszonnal.)  Bizony nem hagytam volna annyiba, hogy így Pegázusom szárnyába nyesnek, ha nem puhít meg úgy a galiba és balsejtelme egy-két nyaklevesnek. Ám a dorgálás végszavaiba foglaltak immár maguktól elesnek s erőtlenek, hogy jóra intsenek: "Költők csak voltak, költők nincsenek!"  Hej, jó apám! Ha tudta volna akkor, mily teljességgel nem mond igazat, félt volna tán, hogy sorsa tisztes aggkor helyett pokol lesz, kora kárhozat! Nincs annyi szunyog nyári alkonyatkor, nincs a mocsárban annyi sok moszat, nem írt le annyi zagyva verset Kassák, ahány költő itt ténfereg manapság.  Szegény Erdély Szegény irodalom! Nyakába kötve irdatlan kolonca! Ha mostan Byront mímelné dalom, kitől örökbe szállt reám e stanca, tudom, támadna rút riadalom: névleg sorolnának fel, sok ribanca, gyémántnak árult hitvány békasó, kire köpik a nyájas olvasó.  Ijesztő versezményeivel házal és kéreget a nyalka Nyallay, bús ál-Petőfi, telve honfilázzal, majd szétrepesztik mély sóhajai s csak pénzt zsebelve áll odébb egy házzal. (A hentesek mind mécénásai s ki Nyallay-vers-olvasásra számít, csomagoltasson tíz deka szalámit.)  S a többiek, sok borzas, buksi fej, csupa megváltó, fennkölt lelkű, tiszta, - egy perc nyugalmat tőlük merre lelj? Már valamennyi gondjaimra bízta néhány csodálatos művét, amely neked köszöni létét, szent giliszta. Könyv lep be lassan padlót és falat s én hálhatok a szabad ég alatt.  De hagyjuk a honmentő, népszakértő s egyéb csúf irodalmi tetveket, (ez nem reájuk, a tetvekre sértő!) kik csattogtatnak nyálas nyelveket a hatalom talpán s szőnek megértő "kultúrközeledési" terveket, - minél többször rugnak belénk s beléjük, annál mohóbb nyalóka szenvedélyük.  A rímem inkább rólatok pereg, akik bozótok, sziklák közt merészen törtetek ösvényt, első farmerek, s tanyát ütvén ez erdőntúli részen, dalt kezdtetek. (Én még mint kisgyerek figyeltem rá, példát követni készen.) Tábortüzetek most is zengve ég, honfoglaló, nagy írónemzedék!  Reményik, Áprily és Tompa László s a mindíg zsémbes, mindig harapós, mindig teremtő tettekért parázsló öreg harcos, a kajlabajszu Kós és Kuncz, akit korán elvitt a gyászló s a hullócsillag, Sipos Domokos, Nyírő, Tamási, - még ki fér a listán? Molter, Tabéry, Berde, Bartalis tán...  s ti mind, mindnyájan, tisztelt névsereg, kiket nem sikerült itt rímbe rónom, Betűországban bölcs miniszterek s Kovács Laci a szerkesztői trónon! - előttetek most büszkén tiszteleg hegyes szuronyként villogó irónom. A véletek való baráti lét avatta széppé életem felét.  S Kemény János!... A térképen kereszttel jelölik majd, hol áll a vécsi vár s tanítják: itt volt az erdélyi Keszthely és fényt vetett egy elborult, sivár világba. (Kérlek, János, ne neheztelj, ha ideírom, amit egy szikár vén székely mondott rád a faluvégen: "Báró ugyan, de abbahagyta régen...")  És számon kívül hagyni ki meri az ifjúságot, fürge versenyével? A sorban első volt Szemlér Feri, majd Kiss Jenő, aki huszonhat évvel a pálmát mindnyájunktól elnyeri, Ormos, Bözödi - s jönnek ismert névvel a múzsa többi jó kegyencei, Szabédi, Varró, Wass és Szenczei.  Sok jóbarát, szólj! Lesz gyümölcs a gallyon, mely benned ily dús virágba szökött? Csak rajtad áll, e vers szégyent ne valljon s hogy száz év mulva csillaggal bökött jegyzetben kell-e magyarázni, vajjon ki rejlik egy s más említett mögött, avagy dicső nevet ragyogva nyersz-e, - ... ha addig él e néhány strófa, persze.  Sok tarka-barka dolgot kellene még följegyezni rólatok, de döntő érv tiltakozva hangol ellene: úgy cseng e dallam máris, mint Vizöntő havában a vers népszerű neme, farsangi rigmus, mókás felköszöntő, vagy Szilveszterre tákolt színpadi bohóság... Jaj, ha hallaná Ady!  Az ő tusázó, véres szellemének hatása, hogy a játszi hangulat megvetve bujdosik a magyar ének berkeiben és többé nem mulat. Kik vígat irtak, szemlesütve félnek, mint csempészek, ha zubbonyuk alatt tilos bankókat rejtenek a ráncok s matatják őket vizslató fináncok.  Kicsit nagyképűek vagyunk s olyan jelmondatunk is: "Századokra termelj s tekintsd magad halálos komolyan!" Lantunk nyögesztő, félmázsás teher, mely úgy zeng, mint jégzajláskor a folyam s nem pengi ki a habzó, fürge csermely ezüstkövek közt zirrenő neszét. Pedig be szép a könnyű, halk beszéd! 
dsida;Tavalyi szerelem; Emléke visszacsillog s olykor arcomra tűz, arcomra, mely fakó s elmúlt évekbe néz. Fényes volt, mint a csillag, forró volt, mint a tűz, fehér volt, mint a hó s édes volt, mint a méz.  Még néha visszacsillog, de már nem bánt, nem űz, enyhén simogató, mint hűs, testvéri kéz: Lehullott, mint a csillag, elhamvadt, mint a tűz, elolvadt, mint a hó s megromlott, mint a méz. 
dsida;Tavasz kezdetén; Néma várás ül ma a nagy világon. Csókos szellő rengeti vágyam árját, És kínzott szívek panaszos beszéde Tör ki belőlem.  Vérszopó, vad zsarnok a tél. Nem enged Szóhoz jutni. Ámde uralma tűnik S a tavasz kegyes keze nyújt nekem most Írt sebeimre.  Merre jártatok, kicsi, zöld gyümölcsök, Illatos bimbók, fakadó rügyek, mind? Mért nem jöttetek hamarább? Mi vártunk Egyre tirátok. 1924 
dsida;Tavaszi ujjongás; Tarka virágnak Illata kábít, - Édes a méz mit Kelyhe kinál Lebben a lepke, Röppen a méh - Sok kicsi vándor Kedvese ajkán Csókra talál.  Nincs ma halál, Él ma a földön Mit csak az Isten Élni teremtett - Harsog a himnusz, Hangos a táj! - Semmi se fáj, Minden örömre, Tűzlobogásra Szítja a lelket...  Újra születtünk Zöld lobogóval Lepkefogóval Táncra megint! Csókot a földnek, Csókot a fának, Csókot a rügynek, Mert a hatalmas Égi Jövendő Hírnöke mind!  Hallga, mi szépen Csendül a nóta, Csörtet a csermely, Csattan a csók! Messze az erdő Lombjai közt a Nyár keze int! - Hirdeti minden, Hirdetem én is, Itt a tavasz! 1924. április hó 25-én 
dsida;Távolban élő kedvesemnek; Mikor az éjszaka árnya szemedre szürődik s ablakodon csoda-pillangók raja zöng odakünt: kék raja zsong, repes és muzsikál odakünt: megbontod patyolat kicsi ágyadat, isteni gyermek.  Tarka ruhácskádat ledobálod olyankor, hosszú rózsaszín ingecskébe buvik sima tested, (előbb karjaidat s fejedet fúrod bele, majd zsenge csipődre csúsztatod és combjaidat födöd el)  s míg a tükörlap fátylas, ferde tavába tekintesz, arcom gyúl ki mögötted, előtted: engem is ott látsz víg mosolyommal, érzed, amint fura versek csurgó mézaranyával töltöm meg szivedet s puha szádat.  Majd sóhajtva ledőlsz s lehunyod szemedet. Halk nyüzsögés remeg át a szobádon. Tünde driádok tünnek elő s lépkednek olyan finoman, mintha szirom libbenne le halkan a májusi fűre,  ágyad elé áll, ül valamennyi, úgy virraszt mosolyogva: kardliliommal kergetik azt ami árt, sással hessegetik tova azt, ami sért, suhogó somfahusánggal űzik el azt, ami fáj,  hajadra lehellnek s az tele lesz pici kék nefelejccsel, kebledet simogatják dús, puha bodzavirág pamacsával, csillagokat szórnak párnádra, parányi bokádat, térdeidet harmattal s szegfűolajjal permetezik.  Fitosorru manók jönnek síró, kacagó fuvolákkal, boglyas törpék kókuszhéj-hegedűkkel, rózsavonókkal, nyaldosó muzsikájuk csiklandozva füröszt, mint nyári melegben a bőrödön átlocsogó víz  s lágyan ring már tested a dunnapihék közt, hóarcod kipirul s nedves szád nyitvafelejtve piheg s akkor már duda vijjog, hull és hull a virág, bimbók zápora verdesi lángragyulladt nyoszolyádat  s álmod tündérnépei arcraborulnak előtted, hogy meglep a zsibbadt teljesedés... - - S mindez azért van, mert engem szólítasz kedvesedül, költő kedvese vagy te: illet téged e pompa,  illet ez illat s illet a vers muzsikája s minden fény, láng, kéj, amit élet adott s ezután ad. Gerlebugás ütemén, lobogó cseresznyeszirom-fiatalság ágyán ringatlak, kicsi Szűz. Tele van szerelemmel a szívem. 
dsida;Te harangozol; Hunyd be a szemedet a dombtetőn. Megindulsz lassan az űrben, a kék levegőben, az őszi lombok hervadt szagában. Előbb csöndes úszással, lengéssel jobbra-balra, aztán szédületes gyorsasággal, káprázatos ívben messzire lendülsz, titokzatos szálak tartanak, azokon himbálózol édesen, fájón, rettenetesen. És delet kongat a falu harangja, és minden kondulással egyre biztosabban érzed, hogy te vagy a harang nyelve, és az egész mindenség kék burája: egy óriás harang. És öblös kongással, testeddel, véreddel, egész valóddal te harangozol az egész világnak. 1929 
dsida;Tekintet nélkül; Be kell látnunk: Ha kérdeznek, becsületesen felelni kell. A harcot becsületesen fel kell venni, az úton becsületesen végig kell menni, a szerepet becsületesen el kell játszani, keményen és tekintet nélkül.  A kapuk mögül ebek vicsorognak, az ablakokból kiköpdösnek és röhögnek. Száz közbiztonsági gócpont adja ki az elfogatási parancsot. Kemény tárgyak zuhognak a fejünkhöz, súlyos, vérező kövek, de néha röppen sóhaj is, szeretet is, rózsa is.  És este a tűzhely mellett, vagy szuronyos zsandárok között hátrakötött kézzel, mégis mondogatni kell a fellebbezhetetlen, sziklakemény, erősítő, vigasztaló igét:  Krisztusnak és Pilátusnak, farizeusoknak és vámosoknak, zsidóknak és rómaiaknak egyformán szolgálni nem lehet. 1928 
dsida;Temetőben; Köröttem csend - és temető. Csak néha suttog valami, csak néha lehet hallani: ez ő, ez ő, ez ő! - Azután minden újra csendes, és álmodik a temető.  Én hajtott fővel ballagok, s a néma árnyak szembe jönnek, s a sírkeresztek rámköszönnek, és mind az igazi Nagyok - Én, a halottak ismerőse, révedő szemmel ballagok.  Utánam huhog a Jövő, a Múlt, Jelen, a sok kereszt, s az árnyak kara zúgni kezd: ez ő, ez ő, ez ő! - Azután minden újra csendes, és álmodik a temető. 1924. augusztus 31. 
dsida;Templomablak;  Szent-Iványi Sándornak  Kik csak az uccán járnak-kelnek szépséget rajta nem igen lelnek, kiváncsi szemmel rá nem tapadnak: csak egy karika, szürke karika, ólomkarika, vén templomablak.  Rácsa rozsdás, kerete málló, emitt moh lepi, amott pókháló, - sütheti napfény, sötét örökre, mint világtalan, bús világtalan, agg világtalan húnyt szeme-gödre.  De ki belép a tág, iromba, boltozatos, hűvös templomba s belülről pillant ablakára, megdöbbenten áll, megkövülten áll, elbűvölten áll: - Nézz a csodára! -  Színek zengése! Fények zúgása! Mártir mosolya! Szűz vallomása! Kék, ami békül, piros, mi lázad! Magasba ragad, a mennybe ragad lángtünemény és tűzkáprázat!  Ó, titkok titka: a földön ittlent belülről nézzen mindenki mindent, szemet és szívet és harcot és békét! - Áldja meg az Úr, áldja meg az Úr a belülről látók fényességét! 
dsida;Titok; Amint megsúgtam itt-ott, most hangos szóval is kihirdetem a titkot, hogy én nem vagyok közétek való.  Olyan országból ragadott hozzátok szárnyas hintaló, hol nyoma sincs a halálnak, a sírnak, ahol a lelkek kacagva sírnak, hol kis Szépség is világot borít -  Mindenre emlékszem, mindent tudok, csak a célomat nem tudom itt.  ...Tán szétszórni e pár égi magot, mit nagy Uralkodóm táskámban hagyott, mikor eljöttem lovamra hajolva, anélkül, hogy búcsúzhattam volna?  Itt nem kél ki a mag - S most siratom a vesztem, s azt, hogy tőletek meg már elbúcsúztam, mielőtt megérkeztem. Szatmár, 1926. május 17. 
dsida;Ablaknyitás; Néha egy titokzatos kéz fölpattintja az avitt ablakot. Az ereszről hólé csurog s jégcsapok csöppennek finoman.  Pattanó rügyek ritmusos hada, megbomlott sugárkéve-sereg döbben be a feltárt üregen a szellőző lélek titkaira.  Fehér ágyon, liliomok között fekszik a halott királyleány, halvány keze mellére kulcsolt. S lengeti haját a tavaszi szél. 
dsida;Tíz parancsolat;   - Töredék. -    I.  Én vagyok a Te távoli társad és örökös barátod, kinek kezét sose fogod meg s igazi arcát sose látod. Én is, mint te, egyazon úton járok szüntelen körbe-körbe s éjszakánként ugyanúgy nézek önmagamba, e furcsa, görbe, törött és fátyolos tükörbe. De nem szabad velem törődnöd, legfeljebb ints egy lenge búcsút felém, ha más tájakra visz ez a vidám és néha bús út, mely annyi felé kanyarog, mert szánalmasan gyönge, gyatra vadász, ki másra is figyel, mint az üldözött drága vadra: célod, hogy rálelj önmagadra.  II.  Nevem hiába ne vegyed ha hallottad is egyszer-kétszer, hullasd ki emlékezetedből, mert hamis kincs az, talmi ékszer, mely meddőn, hivalkodva csillog s kevés örömöt szerez annak, ki csillogásába merül, mert hiszen csillagok is vannak, sőt üstökösök is rohannak, e mély, komorló éjszakában. Virág vagyok a zordon, ében- fekete idők belsejében, fekete álmok erdejében virág, csak egy a millió közt, százezer álomból egy álom, melynek értelmét nem találod, melynek értelmét nem találom, - jaj, életem és jaj, halálom.  III.    (Hiányzik)    IV.  Tiszteld az izzó szenvedést, mely mindünket tisztára éget, tiszteld a jóság glóriáját, tiszteld a békés bölcsességet, tiszteld a mártir szenteket, a gyermeket, jámbor parasztot és minden prófétát, aki a sziklából vizet fakasztott, habzó szépséget és malasztot, tiszteld a költőket, akik veled vannak bármerre mennél s több életet adnak neked tulajdon ember-életednél. Hajts főt az írások előtt, melyek sárgultan szakadoznak s az ősi márványok előtt, melyek lassanként repedeznek, ódon kertekben porladoznak.  V.    (Hiányzik)    VI.  Addig nézz csurdé angyalokra és addig nyalj szerelmi mézet, amíg fekete fátyolával be nem borít a bal enyészet, örülj, örülj az ifjúságnak, örülj, örülj az ifjú nőnek, akinek csókjai nyomán minden friss sarjak újra nőnek, mint fű nyomán a friss esőnek, - úgy zeng a szerelem szava, mintha ezüst csengettyüt rázna, - ki szeret, sohasem gonosz, ki szívből csókol, nem parázna. (De jól ügyelj: ha bűnnek nézed, bűn is az, amire törekszel, - ha gonoszat vélsz tudni arról, hogy asszony karjaiban fekszel, bizony gonoszat is cselekszel.)  VII.    (Hiányzik)    VIII.  Az igazság őre légyen benned mindig az égi szellem, hamis tanuságot ne szólj, fiam, soha önmagad ellen ne hazudozzál önmagadnak, tudd meg, ki vagy és mire vágyol - ha útad szólit, ne marasszon fiam, dunna és renyhe lágy toll: keményen kelj a renyhe ágyból s indulj a bátrak mosolyával, zengő lélekkel, zsenge testtel, mint aki mindent megmutat s magában semmi bűnt se restell, lépteit ingovány fölött is titkos isten hatalma ója - kinek van ugyan sok-sok bűne, gyarló egész emberi... (olvashatatlan) de mégsincs rejteni-valója.  IX.    (Hiányzik)    X.  Felebarátod ökre, háza után kivánságod ne légyen: ilyen szegénységekre vágyni nagy szegénység és csúnya szégyen. Orrodba édes illatot gyüjts, szivedbe békét és mosolygást, szemedbe fényt, hogy az utolsó napon is tudj örülni folyvást s eképpen szólj csak és ne mondj mást: köszönöm, hogy tápláltatok, hús, alma, búza, lencse, borsó! Amint jó volt hozzám a bölcső, tudom, hogy jó lesz a koporsó. Ki most lefekszik, nem kivánta, hogy földje legyen, háza, ökre, de amit látott, gyönyörű volt és véle marad mindörökre. És övé marad mindörökre. 
dsida;Tóparti könyörgés; Ez pusztulás. Beteg világ. Beteg világban béna ember. Zilált ligetek zörrenése. Utolsó fény. Sötét november.  Ó jöjj velem, ne hagyj magamra e rémület vigyorba züllött időszakán! Hallom zörögni a korhadozó, görbe küllőt,  mely a futó föld kerekét tétován fogta eddig össze s már szétomol, hogy utasát árkok szennyében megfürössze.  Ez nem negédes jajgatás, finomkodó poéta-lárma, de fejem fölött penge leng s fejem alatt kigyúlt a párna.  Kuszált körívet, parabólát cirkalmoztam és léniáztam. Nem tudom hol, a számítást összezavartam, elhibáztam  s most már nincs többé elme, hogy a rend bogával összekösse e rámbízott, romolt világot, mely belefut az üstökösbe.  Tört homlokomon távoli lángok visszfénye váltakozva lobban s kialszik. Irgalomtelt angyalra várok, hátha hozna  valami enyhe-lanyha mérget, amelytől csapzott-fürtü, csúnya fejem elalvó lassusággal válladra esne s ott kihúnyna.  Vagy - fuss velem, hiszen szeretsz. Tán gyógyulás ősparkja vár itt: szívedre bízom magamat, légy most okos és tégy akármit.  Nő vagy és voltál kisgyerek s felsírtál bizonyára éjjel, melletted látva bábudat lyukas, tört porcellán-fejével.  Mit tettél akkor? Ó, ha most eszedbe jut, próbáld meg újra! Mívelj csodát, tíz gyönge ujjad legyen gyógyító Isten ujja,  végy valahol varázsragasztót, lássam magamat újra épen, e sok riadt, repedt szilánkot egy darabban és emberképpen! -  Ez itt a park s ez itt a tó. Már nem sírok és nem menekszem, történjen bármi mindenekkel, fáradt vagyok, a padra fekszem, -  nézd: a megtestesült betegség, gigász beteg a törpe padkán milliárd ember várja benne, hogy könnyes kínja elapad tán  S te csak magad vagy, édesem. Van-e szerszámod mely kivágná e duzzadó daganatot? Tedd a világot orvossággá  és add be az emberfiának! - meleg felhőkből adj kabátot a széthulló, szegény betegre, ki betegen is csak barátod  teremts neki tavaszt, ha tudsz, ezer vigyázó virágméccsel s készíts teát a parki tóból, ha fuldokolva felköhécsel,  bodzateát a parki tóból, csészéje, kristállyá meredve, maga legyen a tó kerek kavicsos-öblű, tiszta medre,  és facsarj hűs citromlevet, savanyú fényt a sárga napból, mely óriás csészénk fölött ring-leng és bágyadtan barangol,  s a mesebeli hószín hattyút, mely most suhogva vízbe ugrott, süllyeszd el benne olvadón, mint fehér, édes kockacukrot... - 
dsida;Töprengés; Azt írnám szeretem, de nem hinném, hogy komolyan vegye.  Azt írnám: gyűlölöm, de kitörnék a ceruzám hegye. 1925. április 28. 
dsida;Törpefenyők jaja; Opálos árnyak a bérci bordán, töprengő törpefenyők. Úgy elfogyott az élet idefenn!  Szürkés fehérség, csend, hideg, az ég peremén szúró csillagok s néha robogva, zuhanva dörgő lavinák.  A fenyők szélsóhajokat küldenek idegen, messzi síkokra: Jaj nekünk, magányos fáknak, jaj nekünk itt a tetőn!  Apáink dárdás üstöke még a felhős egekbe döfött - unokáink már ki sem látszanak a hó alól. 
dsida;Tudom az ösvényt; Egyszerre hűvös lett - Felhők hidegednek homlokomra. Olyan lesz a vers, mint az anya, oktató, szelíd szava. mint a férfiak gondterhes elmélkedése.  A ficánkoló bárányok elcsöndesedtek, elaludtak a sárga gyepen. A pásztorfiúcska ijedten látja, hogy célok után fut a föld, melyen áll.  A csillageső megszűnt. Megkomolyodtak a csillagok.  Érzem az érést, a megrakott törzset, a komoly és nehéz gyümölcsöket.  Tudom az ösvényt is: bízd rám magad és én hallgatagon vezetlek. 
dsida;Tükör előtt; Az érett férfi búgó, tiszta, moll panaszát vágytam elzenélni, mintha szeptember-este mély gordonka szól. S mi lett belőle? Semmi. Szürke tinta. Akad a toll, a ritmus zakatol s a lendület is lanyharöptű hinta, melyről leugrott már a fürge, víg gyerek s most árván leng egy ideig.  Kicsit úgy jártam, mint a bőbeszédű vendég, ki sok-sok órán át cseveg s csak akkor csillapul le a beszéd-dűh, mikor látja, hogy a vendégsereg el-elszunyókál, lágy szenderbe szédül. Akkor feláll, bocsánatért hebeg és röstellkedve, félszegen megyen ki a híg esőbe. Nem marasztja senki.  Bocsánat, mondom én is. Indulok. Kabátomat vigyázva leakasztom, gyűrött halotti leplemért nyulok. Szunnyad már minden, nem szólít marasztón az ifjúság sem, egyre halkulók a lépteim, csak árny vagyok, riasztón lopodzó árny, kit áztat verdeső vízeivel a szűntelen eső.  De ez megint nem függ mesémmel össze. Figyeljük őt, a csapzott gyermeket, akit fájdalma s ijedelme gőze utcák során át hajszolt, kergetett, hogy sajgó, véres ujját bekötözze. Úgy száguldottam, mint a fergeteg s a kimenőt bár tiz óráig kértem, kilenc se volt még, hogy kapunkhoz értem.  Betoppanok és - ejnye! Itt ki járt? Az ajtó, mely az ebédlőbe nyílik, és tárva máskor, most kilincsre zárt - mögötte csend, egy árva hang se hírlik - Mi történt itt? Úristen! Hátha kárt tettek apámban... Jól tudtam, nem illik s arcomba pírral szállt a bűntudat, mégsem vetettem meg - a kulcslyukat.  A látványtól gyökeret vert a lábam - Ott állt apám a nagy tükör előtt marcona, pompás díszegyenruhában. Még álmomban sem láttam eddig őt ily büszkén, daliáknál daliábban. Sudár fenyő-alakja egyre nőtt s káprázva néztem, mily szikrázva szórja csillagtüzét sok gombja és zsinórja.  Mint csillogott és villogott az a rengő aranyforgó csákója mellett! S amiket mind onnan hozott haza, hol párbajozni a halállal kellett: harci keresztek s érmek halmaza ragyogta be a dombormívű mellet. De mindezeknél fénylőbb volt talán a csörrenő, nagy kard az oldalán.  Majd szétpattant a lángoló tükörlap: a tág ebédlő ablakain át vakítva lobbantott a lemenő nap a gőgös fejre kármin glóriát. Fojtott parázs, mely végre levegőt kap, - minden kigyúlt, vörös tüzet zihált és ő csak állott feszesen az őrült fényzuhogásban, mint egy megdicsőült.  A bús felejtés diadalt arat az ember legszebb álmain s szerelmén s mit emlékünkbe könny és vér marat, fakul a Szín az évek sárga selymén, de ez a kép örökre megmarad, éles vonását, színét őrzi elmém s így látom őt, a legendákba nőtt férfit, apámat a tükör előtt.  Lement a nap s foszlott a multból elcsent varázslat. Az a furcsa trombita megint felharsant és a megrepedt csend csüggedve csüngött, mint szakadt szita. Egy ócska szék nagyot jajdulva reccsent, szegény apám leroskadt, mint kit a zuhanó tégla üt le s hosszu fojtott zokogás rázta vállain a bojtot.  Szegény! Szegény! Ki eltört életét épnek álmodja, míg tükörbe pillant. Szegény apáink! Mintha vaksetét szobába lépve kattintják a villanyt s éles világosság fut szerteszét, olyan metszően és vakítva villant agyamban a megértés. - Ó, fanyar keserű fény, mely szemgolyómba mar!  Olvadj, könnyelmű hályog, vaksi kéreg! Dagadj és önts ki, könnyek tengere! Rágcsálj bánkódás szúja, lassu féreg, döfj mellen késes fájdalom, gyere! Itasd át minden porcikámat, méreg, veszett düh, melynek nincs ellenszere Ime a gyermek, kit egy pillanatnak titkai kölyöktigrissé avatnak.  Most fogtam fel, hogy mit vesztettek ők, mikor igába tört a gőgös úr-nyak: a szirti fák, a lombos vakmerők, testőrei a haldokló Hadúrnak. Karácsonyfákká zülltek a fenyők, tűlevelükkel önmagukba szúrnak s illatuk együtt fogy, mígnem kihal, az emlék cseppenő gyertyáival.  Minden ízemben lüktetett a téboly. Szerettem volna berohanni és a tükröt homlokommal zúzni szét oly dühödten, hogy hasadjon szörnyü rés fejemen is, hátha velője szétfoly s elszáll a rémült sorsfelismerés. Hátha megváltanék repedt, behorpadt roncs koponyámmal minden megtiportat.  Aztán lecsillapult a szenvedély. Hűs áhitattal szólt valami halk szó, mint harmatejtő esti csöndbe mély morajjal rengő távoli harangszó: Ezentúl immár célja van, hogy élj: Hirdesd testvéreidnek messzehangzó igével, hogy csak az marad alul, ki önmagát elejti és lehull.  Mondják, apáink bűne, ami történt. Mindegy. Mienk a végzet és a sors. Ők még a multba révednek tükörként, mi már a sodró víz tükrén, a gyors jelenben látjuk arcunkat s a törvényt: Tűrni - a bölcsek ételén a bors, okulni - szükség, megbocsátni - jóság, dolgozni - ez a legnagyobb valóság.  Bolyongani faluról falura. Durva darócban gazdag, tiszta szellem. Egymás szolgája mind és nem ura. Csecsemő csámcsog minden anyamellen. Így készülünk szelíd háborura, mindíg magunkért, soha mások ellen, sót párolunk és vásznakat szövünk s míg kisebbítnek, lassan megnövünk.  Tudjuk, magát emészti el, ki lázad, ki lángot éleszt, könnyen lángba vész. Jöjj, szent gyalázat, gyógyító alázat, belül munkáló küzdelem: egész kicsiny téglákból rakni föl a házat! Jöjj, ősigazság, mit a gyermekész derengve sejtett s ámulván fölismert, mint próféták a köd mögött az Istent.  Akárki adta, én a sós torok vad szomjával köszönöm ezt a sorsot, a csattogó, kegyetlen ostorok kínját, a bort igérő csorba korsót, melyből epét és ürmöt kóstolok, a nagy intést, a félig kész koporsót, a csipkebokrot, mely a közönyön romon virágzott. Százszor köszönöm.  Mosolygok immár. Hallom, mint kopácsol az ismeretlen kéz. De nem bitót, nem vérpadot, és nem koporsót ácsol, templomot épít, meghitt házikót, - s tán minket edz és bennünket kovácsol kemény acéllá, tűzben izzitott pengévé s rája vési rendelését: Te gyógyítod meg a világ kelését!!  Gőzhengerektől lesz erős az út, ha megkötözték, nem hull szét a kéve. ...- Most búcsuzóul azt a kisfiút nézzük megint, ki akkor - sok-sok éve - otthagyja leshelyét és szinte fut s az udvaron megáll kalaplevéve. Nehéz szíve majdhogy meg nem szakad, de tudja, hogy bemenni nem szabad.  A fáskamrába rejtezik el estig s onnan bámulja, hogy az esti fák az eget lassan feketére festik s a csillagok, mint sárga kis gyufák lobbannak fel és szemüket meresztik. Egy tönkön ül a vézna kisdiák s csöpögő ujjavére észrevétlen tócsába gyűl a porban és szemétben. 
dsida;Túl a formán; Túl minden jelzőn és rendeltetésen meglapul a dolgok lelke, a kérlelhetetlen, bronzsötét egyetlen lényeg s valami igazság hömpölyög a folyók fenekén.  Háznak mondasz valamit - négy fala van, - pedig nem az. Kályhának mondod, pedig nem az, virágnak mondod, pedig nem az, asszonynak mondod, Istennek hívod, pedig nem az.  Nevükön szeretném nevezni őket ilyenkor alkonyatkor. Kinyúl értem bizonytalan szavuk, megölel láthatatlan karjuk s úgy ringok el a titkok titkán, mint az anyám ölén. 
dsida;Túl jégmezőkön;  Halott leányka emlékének  A megfagyott öbölben jégbe szorult a csolnak. A hallgatás bárányai melletted vándorolnak.  Mégy lankadón és szelíden, glóriásan és nézelődőn a vattás békesség felé véget nem érő jégmezőkön.  Kibomlott és havas hajad meglobog és ismét elül. Világító virágokat ejtesz a hóba jelül.  Csend van, amikor megállsz, csendje hótömbnek, jéglemeznek. Tisztán hallod, amint most üvegszívem szirmai töredeznek. 
dsida;Tündérmenet; A tücsök cirregve fölneszel. Testem hűs álmokat iszik. Apró csillagos éjtündérek a szívemet hozzád viszik.  Parányi szekérre fektetik, pihék, mohák közé, puhán, befödik zsenge nefelejccsel s lehelnek rá éjfél után.  Húzzák lassú, nyüzsgő menetben szemükben harmat, áhitat - csigák s iszonyú nagy füvek közt, a sárga holdvilág alatt. 
dsida;Tűnő szekerek; Csillogva úszkál, leng a por. Mozdulatlan az ércszobor.  Előtte lomhán nyekereg hosszú, nehéz raj: szekerek.  Sok szürke ló döcögve húzza, gyümölcs van bennük, sárga búza.  Némelyikben eseng az arany s jönnek és mennek úntalan.  Kincsükből semmit ki nem tesznek, mint évek sora tünedeznek.  Szines porba foszlik a hátuk s a szobor nem futhat utánuk. 1928 
dsida;Akármit teszek is; A víz partján is átborult az este. Egy ferde fatörzs áthajolt a vizen s beleszaladt a sötétbe. A túlsó partig sem láttam.  Bizony mondom, olyan idegen voltam abban a percben itt, mint soha még: félelmes dolgok közepébe idegen földről szakadt.  S éreztem, tudtam, hogy tőlem semmi sem függ: sem élet, sem szó, sem halál, sem vers. Volt valami erőm, de elveszett régen,  volt valaha kardom, de eltörött, volt lámpám, de kialudt, s ha lázadó lennék: a Mindenség kacagna rajtam.  Akármit, akármit teszek is: az este eljön. A szív lassúdik, a víz lefelé folyik. S akit ma szeretek, holnap elfelejtem... 1927 
dsida;Új Loreley-vers; Számot vetettem bús magammal (nincs mit csodálni rajta) - Alkony volt, szelíd, csolnakázós, és ringatott a Rajna.  Boszorkányhites rajongással vágtam az evezőket s hittem a sok alkonyi árnyék szívemig fel nem nőhet.  Mielőtt még a bíborcsúcsok fürdenének az éjben, daltól igézve, tört sajkával alszom hidegen mélyen.  Rohan, akinek vitorláját esztelen vágya hajtja - Felborzongott az esti szél, és röpített a Rajna.  Hunyt szemmel szépen félig alva a vég felé evezve, keresztvetéssel hallgatóztam, a zátony nincs is messze.  Régi végzettel úgy halok meg, két karomat kitártan reszketve dalban és mámorban! ...és vártam, egyre vártam.  Csend volt. Az alkony estbe hullott, mint éltem merész titka. Loreley csak egy szép hazugság, mert üres volt a szikla. Szatmár, 1926. július 
dsida;Ünnepi plakát; Kérek minden rangú és rendű embereket, hogyha vétkeztem ellenük: bocsássanak meg érte!  Kérek testvéreket és barátokat, versenytársakat és ellenségeket, hogy fogják meg a kezemet.  Felejtsék el, ha Bábel forgatagában kínok borától szédelegve jártam és nem emeltem kalapot.  Szorongok, félek mostanában, különös-nagyok a csillagok mostanában, egyedül vagyok mostanában.  Mindent próbáltam, aludtam, sírtam is most utoljára plakátokat ragasztok a jószívek falára:  Kérek testvéreket és barátokat, kérek minden rendű és rangú embereket, hogy szeressenek engem! 1929 
dsida;Út a Kálváriára; Reszkető, enyhe fény sugárzik. Egy felhő lassudan megyen. A lélek fáj, a fény sugárzik. Valaki ballag a hegyen, hűs homlokáról fény sugárzik s szemét lehúnyja - úgy legyen!  Elszállt szerelem illatától kövér és fűszeres a lég. Halott szerelem illatából soha, de sohasem elég. Bomló szerelem illatából sejti a szív, hogy itt a vég.  A seb szép csöndesen begyógyult, - ó, angyalok, bús, kék szeme - a seb már nem sajog, begyógyult, - ó, halkan búgó, mély zene! - a seb már régesrég begyógyult és mintha mégis vérzene.  Valaki lépked, felfelé tart. Bozót közt víg madársereg. Valaki lassan felfelé tart. Tövisről vérharmat csepeg. Valaki fel, a csúcs felé tart, hogy önmagát feszitse meg. 
dsida;Útban a rendeltetés felé; Ropogó papírra szép és egészséges dolgokat írni - Ó, mert ez az én hivatásom!  Egész éjszaka hullott a hó. Most kéken csillog és frissen muzsikál mindenütt. A fákról hócsomó hull rám, jó csomó, amint fütyörészve megyek előre fekete kabátommal, feketén a fehérben, mint a mozdony, vidáman, győzelmesen, mint akit semmi meg nem állíthat rendeltetése útján.  Szeretnék hó lenni, mely ezüsten csillog és frissen ropog mindenütt. Szeretnék recsegő, fényes csizma lenni, mely beletipor a hóba. Szeretnék meghullott fekete fa lenni, mely megrázkódik huncutul s az iskoláslányok nyakába, kebelébe havat dobál. Szeretnék a téli reggel szürke szeme lenni, mely tágranyílik, lát és mindennek örül.  Drága testvérem te, aki rosszul aludtál az éjjel s most álmosan nyitod ki ablakodat! Érzed-e a hó szagát, a friss telet, a kis szelet, mely hajadba borzol, a tüdődbe lehelő levegőt, mely éleszt? Én vagyok az s az én költeményem.  Rád gondolok, barátom, míg megyek vidáman és győzelmesen fűtött szobám felé, rendeltetésem felé: Ropogó, tiszta papírra szép és egészséges dolgokat írni. 1931 
dsida;Üzenet; Ne gyere hozzám, ne közeledj! Az ősz hulló levelein megírom, amit akarok.  Egyet füttyentek, keserű lesz minden édes, édes minden keserű. Ajakad se kell.  És ha jönnél, úgyis csak szívem van már, piros, hideg. S azt is az oltárra teszem. 
dsida;Valami arcot viszek; Valami arcot, szentséget viszek elrejtve mélyen. Havas nagy úton bandukolok szembe a lemenő nappal.  Ezt a szentséget nem ismeri senki kívülem: Elítélt próféták máglya-lángja perzselte a szívembe hajdan.  Talán az otromba erdők mögött találok egy kicsi kunyhót, ahol a fehér fenyőasztalkából oltárt csinálhatok.  Ott egy Istent imád majd velem a kunyhó apraja, nagyja s hiába búg az éjben a hitetlenség farkasüvöltése.  De addig bandukolok a havas úton, szembe a nappal - Sötét terhek dőlnek az életemre s ferde árnyékok hullnak a hóra. 
dsida;Valami eltörött; Az őszi alkony mély, parázna vággyal simúl a hegy fölé, beteg szélben liheg a hamvadó nap parazsára.  Sok vén, esőlocsolta háznak falán rikolt a nyomor-plakát. Autóbuszokon vézna emberek döcögve fáznak.  Szemek futnak a hideg holdig. Egy kisfiú a szívét fogja, a toronyra néz, a levegőbe: úgy fél, hogy összeomlik.  Senki se tudja, mit veszített, de a sétatéren, a híd alatt, az ágyban, a csókban, a zsebében valamit mindenki kutat.  Valahol valami eltörött, valahol valami nincsen rendjén. ...Künn a határban Kain zokog a holt Ábel fölött. 
dsida;Vállat vonunk; Kis csemetefa satnyul az uccán, a ház előtt. Hátgerince fáradt, görbe, kiszáradt. Este, amikor senkise látja, kilopódzom hozzá börtönömből s melléje lépek. Nyirkos szelek hátán lovagolva zörgő levelek menetelnek... A szomszédéknál veszekedés van nyárikonyhájukból keserű füstöt csap ki a szél. Messziről harangoznak.  S mi csak állunk az értelmetlen estben, mint két furcsa-finom, fekete sóhaj. Vállat vonunk, kicsit szomorúan, kicsit közömbösen: Meghalunk. 
dsida;Vallomás; Élek, mint szigeten. Mindennap térdre kell hullanom. Kivüled semmi sem érdekel. Kihülhet már a nap, lehullhat már a hold, e zengő túlvilág magába szív, felold. Édes illatai, különös fényei vannak. És szigorú boldog törvényei. Mit máshol ketyegő kis óra méreget, itt melled dobaja méri az éveket s ha szólasz, mindegyik puhán, révedezőn ejtett igéd ezüst virág lesz kék mezőn és sóhajod a szél, mely fürtjeimbe kap és arcod itt a hold és arcod itt a nap. 
dsida;Vándor-kesergő; Sovány vagyok nagyon. Hozzátok folyamodom, ízes gyümölcsök, leves narancsok, kövér almák, húsos barackok, hizlaljatok meg engem. Fázom nagyon. Kicsi pattogó gallytüzek, melegítsetek föl estelente, óriásfák lepedő-levelei, takarjatok be éjszakánkint! Keserves vagyok nagyon és árva vagyok nagyon: fű, fa, virág, vidítsatok föl engem! 1930 
dsida;A félelem szonettje; A száj fehéren ejti majd a szót: eredj! S te, lelkem, borzadón leheled vissza: félek! A test aléltan, nyögve enged útra, lélek, mint anya gyermekét, ki idegenbe megy.  Fiam, mily házak, mily terek s mily uccaszélek várnak reád? Mély lesz a völgy s magas a hegy? Fiam, nehogy rossz társaságba keveredj, s feledd az emberszót, mit most beszélsz: beszélek.  A holt anyagra már a gyertyák füstje kormol, az arcra percek folynak, sárga vegyvizek s a tátott szájba csurganak a horgas orról,  te meg bolyongsz iszonyuan nagy íriszek között, hol a felejtés vízesése mormol s a fákon lomb helyett örök sötét zizeg. 
dsida;Akivel néha találkozom; Úgy irigylem azt az embert, akire csak néha találok csöndes szobámban, lefekvés előtt, vagy a szerkesztőség zajában, kezébe temetett homlokkal, szelíden. Túl van minden problémán, nem komplikálja az életet, nem bontja fel százezer elviselhetetlen borzongásra a rémeket elűzte. Testét kerékbe törték, de feltámadt s ha lassan is, de jár s úgy nézi a kezére száradt vért, mint valami idegen ékszert: a bölcs emberek különös mosolyával. Cigarettáját is mélyen odagondolva szívja, s míg mellében kihagy a szív, s nehéz szúrások fájnak, barátaival figyelmesen beszélget. 1930 
dsida;Vasárnap délután; (Zólyomi László)  Bús alkimista, mit nekem a kincsek! Kihúnyt a tűz már és kihűlt a lombik. Vidám, vidám, szeretnék lenni holtig, hogy fénnyel minden élőt szembe hintsek.  Ottkünn zenél a friss tavaszi lomb, víg nyikordulással nyílnak a kilincsek s a fülledt kamrából kibújva, nincs seb: akár a fák, a lélek is kibomlik.  Eszembe jut sok kapzsi vágy, mi kár volt, és jönnek nők is, karcsúk, vagy molettek és egy-egy emlék is mely szép, habár holt.  S szívemet, melyből gőgös harcok ettek, most elringatják hűs, körülhatárolt, együgyű tócsák: langyos kis szonettek. 1929 
dsida;Vendéglő havas hegyek között; Kis vendéglő a nagy hegyek között. Minden békesség ideköltözött.  A kályha vasán párologva forr a fűszeres és cukros, sárga bor.  Az asztalon sült. Izletes falat. Míg falatozom, nézem a falat:  a falusias, vén, meszelt, meleg falon két ócska festmény díszeleg.  Két furcsa kép. Gyerekes, primitív, kúszán felmázolt. De van benne szív.  Az egyiken két ferde ház előtt, napfényes, zöld, májusi délelőtt  pocsolyán uszkál négy fehér kacsa, arannyal ékes tolluk pamacsa.  A másik képen tágas hómező, a hó kavargó, sűrün pelyhező  s két tömzsi állat nyargalászva von egy karcsu szánt a süppedő havon,  - a két ficamlott, kedvesen suta állat félig ló, félig őz-suta.  Míg a vaskályhán gőzölögve forr a fűszeres-illatu, sárga bor  s a macska nesztelenül lépeget, nézegetem a csacsi képeket.  S eszembe jut, hogy egyszer kisgyerek koromban, künt az égszínkék, kerek  pocsolyában, májusi délelőtt négy kacsa uszkált a házunk előtt,  én hevertem a pázsiton hanyatt és bámultam a festett aranyat  új meséskönyvem színes födelén, egy kis hercegnő koronás fején,  ki szánkán szállt a hómezőn haránt, - két rénszarvas röpítette a szánt.  ...Esik a hó. A korcsmáros köhög. Poharamban forró bor gőzölög,  az óra lassan üti a hatot s álmos vagyok és roppant meghatott. 
dsida;Vers az utazásról; (Fodor Jenő)  Megy, robog a vonat, a hegy  fut, kanyarog, omlik az út  és mélyen a messzibe vés.  Száz pózna is nyargal, a láz  űz, kerget, a füst csupa bűz,  kín feszül ki végig: a sín  s mély nyugtatot ma nem ad az éj.  ...Itt épen egy házikó nyit,  tár ablakot a napfényre vár.  Ott vén juhász - kezében bot, -  néz nyugodtan s pihen a kéz.  Fenn egy paraszt ép kaszát fen  s hagy mindent a mentire nagy,  ős bánattal: szomorú hős.  Vad iramunk vajjon mit ad?  Szent ez a nagy, falusi csend,  de mi sose állhatunk be:  bősz robajjal röpít a gőz  s fut, kanyarog, szédül az út.  Ints nevess, sírj: megállás nincs.  Fut mozdonyunk s tüzet és bút  hint: íz, hang, szín - elmarad mind. 1929 
dsida;Vers egy ághoz; Tavasz borít virágba? Rág a fagy? Fakóra perzsel július heve, vagy benned zsong az ősz gyümölcsleve? Te élsz s az élő fának ága vagy.  Madár ha száll rád, - bármi a neve és földre hajtó súlya bármi nagy, - meg nem zavar, nyugodtan várni hagy: ugyis elröppen, tudod eleve.  Te légy derüs példám, ha vakmerő varjú telepszik rám és egyre fent ül, míg szörnyü súlya földre teperő:  tudjam, hogy mégis elszáll s terhe mentül alább nyomott, annál több az erő, mellyel alázott ágam visszalendül. 
dsida;Vers egy régi szoborhoz; Pogány romok alól ástalak ki. Ó, milyen borzasztók voltak a darabokban összeszedett csonka tagok, füstös karok, elhasadt lábak, szétrepedt ajkak!  Fáradsággal nem törődtem, éjt-napot átdolgoztam, míg újra-teremtettelek: Milyen öröm volt, mikor járni kezdtél, milyen eszeveszett boldogság, mikor megszólaltál!  Tagjaidba pírt leheltem és buja forróságot, szívedbe vért öntöttem, az olvadt ércek sziszegő, lobogó lángfolyamát: tőlem született mindenegy gondolatod.  Lásd, most is, hogy egyedül járok a hervadt kertben, e furcsa csodára gondolok. A búcsúzó fecskékről hozzád tér vissza a mester borús tekintete. Most már ne hagyj el. 1930. július 19. 
dsida;Vidám kínálgatás keresztényi lakomán; Vegyetek s egyetek, drága barátaim, egyetek jól, ha van mit, vegyetek s egyetek, kövérek legyetek, kössetek tiszta kendőt a nyakatokba bogra s kigömbölyült vidám arccal, szép pirosan egyétek a levest, gyúrjátok lefelé az ízes pecsenyéket, zsíros falat zamatját élvezzétek, ropogva harapjátok a hízott gyümölcsök drága húsát, töltsetek bort, a szőlő sűrü aranylevét csurrantsátok csobogva a kristályos pohárba és igyatok örömmel és egyetek sokat és igyatok sokat s egyetek, igyatok, míg meg nem részegedtek és hangosan dalolva nem veritek az asztalt, nem kezdtek kiabálni és csókolózni roppant kacajjal, igyatok, kedves barátaim, vidám fickók, ti drágák, szivem szerettei, - ó mert tudom, bizonnyal nem bűn örömben élni s az Isten úgy tekint le reátok kék egéből, jóságos víg mosollyal, ellágyult szívvel és félszemmel hunyorítva, ahogyan én tekintek a tej körül csatázó, ugrándozó, bolondos, lefetyelő, bozontos, rubintos-nyelvü, huncut öklömnyi kiskutyákra! 
dsida;Villámláskor; A lélek örök, tapogató estjén nagy szakadékok mellett fekete ciprusok susognak, s csüggedt-vonalú szomorúfüzek lassú ütemre permeteznek könnyet a zizegő pázsitra.  De olyankor szép, amikor vihar zúg, s hatalmas kézzel cibálja és tépi s riasztja fel az alvó kertnek minden álmait a szél, s a füstölő felhők fekete fátylán átvág a villám cikázó kígyója.  Villámláskor: ózonszagú a levegő, s háromszor tátongóbban merednek elénk a mélységek és a magasságok. 1925. május 14. 
dsida;Villámok; Cikáznak, cicáznak, csillannak, villannak, látszanak, játszanak, kénytelen fénylenek, roppantul ropognak, morognak, dörögnek, dörögve felcsapnak, felcsapnak, lehullnak, örökre elmulnak.  Villámok fényénél fénylenek világok, mindenek intenek. De ha a szemedet becsukod, lehúnyod, semmit se láthatol.  Csak ha a szeretet mindenen áthatol s kinyitod szemedet: eljön egy pillanat, illanat, villanat, megláthatsz valamit, valami nagy dolgot s hirtelen azt mondod s mindétig borzongod: Különös, különös! Megérted, mosolygod. De mondom, jól vigyázz! Pillanat az öröm, települ, jön a gyász. A sugár gondatlan elejtett kis ékszer, kútba hull, elmerül, mondtam már elégszer. Mondtam már elégszer: egy villám nem villan, egy költő nem szólhat se tízszer, se kétszer. Mindegyik kilobban, kialszik, messze jár, más a fény, más a lény, egy se a régi már. Szedd össze eszedet, nyisd ki a szemedet, mert jön a sötétség! Szikrányit hasító fényesség nyomába gyorsan lép a lába. Hiába, hiába. Ez a sors, hiába... Cikáznak, cicáznak, röppenve döbbennek, játszani látszanak, roppantul ropognak, morognak, dörögnek, dörögve felcsapnak, csattanva lehullnak s örökre elmulnak. Örökre elmulnak. 1928 
dsida;Virrasztás a dzsungelben; Úgy - aludj csak az indus éjszakában! Rontó szellemek és lidérchatalmak ellen védelek én, fehér leányom, láthatatlan, esős dzsungelvilágban virraszt fegyverem és a barna barlang. Búg a víz zuhogó, kövér csatakja, párálló iszapon csattogva preckel, fülledt mélybe csurog nehéz, kiáradt, bő meleggel: a mérges és komorzöld kaktuszok levelén, húsos, sokágú páfrányok buja zegzugán lecsordul s bambuszrengetegek dúsan vonagló testét fürdeti fuldokló örömmel. Távol rettenetes sebtől halódó tigris párja után szagol hörögve s végsőt bődül a harsogó morajba. ...S már lélegzetedet sem hallom, édes, alszol? nem tudom - ó, talán halott vagy s lelked künt gomolyog már messze, lucskos lótuszok kinyiló kelyhét keresve?... Homlokomra meleg gyöngyök csapódnak s barlang-boltozatunk repedt zugából kígyók hullnak a senyvedő parázsra. 1930 
dsida;Visszaszállok; Van úgy, hogy néha visszaszállok. És szívemen ujjongva, tikkadt gyönyörrel szállnak tiszta álmok s a zárdakertből rózsaillat csap meg, hová pirulva, szenten, víg, új ruhába öltözött fiúként zongorázni mentem viháncoló fruskák között.  Köhögős professzorra rebben a pillám, úgy elhallgatom a régi fülledt tanteremben s egy zöld légy zöng az ablakon.  ...És itt van a kis fecsegő lény, kinek lesült, vidám, gonosz arcán a nyári nagy verőfény két gödröcskére záporoz. Csatangolunk a városvégi zegzugos utcán és ha un csintalanságunk titkon égni, becsöngetünk minden kapun, aztán futunk s lobog, lobog copfján a rózsaszínű szalag s megfordul száz bolond dolog kicsi száján, míg hazaballag.  S a kék estében csupa zsenge mámor: sétálni tétován s Ovidiust véve kezembe, ámulni álmos orgonán.  ...A vaksötét, komor-komor éjből rontó szél száll az útra és mindent, mindent elsodor: véget nem érő alagútba.  S a hosszú üldözés után úgy tér a lelkem haza, későn, meggörnyedt háttal és sután, zavartan a tükörbe nézőn s éjfél felé, mint puszta falra a bús árnyék, úgy ül le csendben s egy tiszta, szűz papírdarabra lilakék tinta-könnye cseppen. 1929. V 28. 
dsida;Alkony; Hűvös szeptember. Alkony. A szürke tó egy nagy kísértet félszeme. Lehunyt lelkem a másik.  A zúgó, vonaglótestű fák: átszúrt, iszonyú pókok, utánunk kapnak, elszabadult prédáik után.  Szélfútta őszi levelek, menekülünk, futunk s fent kigyúlnak egy messzi kastély hívó ablakai. 
dsida;Visszatért lovagok; A hold elrejtette arcát. Fáklyáink fénye elhullt s lámpásainkat kifújta a szél. Megyünk gyalogosan, bús-kevesen, csatakosan, keservesen az erdő felé. Megyünk.  Lándzsáink hegye bosszankodik, hogy nem tud fényleni, mellvértezetünk alig-alig tűri szívünk egyre fulladtabb zuhanását. Aranysarkantyunk lovat keres a sárban, de nem talál.  Iszonyú az élet sötétsége hatszáz évből visszatért lovagoknak. Egy lépést se látunk előre s a jelent se látjuk, egymást se látjuk, csak sötét elektromos szikraként ugrál közöttünk fejből-fejbe a gondolat szakadatlan ismétlésben: Vajjon megöljük ma a sárkányt? Vajjon megöljük ma a sárkányt?  A hold elrejtette arcát, fáklyáink régen csonkig égtek, lámpásainkat kifújta a szél - - s a vezér, a bolond vezér, akit az éjben senki se sírat meg, összeesik. 
dsida;Vízmenti ballagás; Jaj, percek végtelen sora! Jaj, végtelenség percei! Meddig megy így? Meddig fog így az isteneknek tetszeni? E barnazöld ólomfolyó kanyargó medre merre visz? Csak hömpölyög: ki sem apad s tengerbe sem szakad a víz. És merre fut e furcsa út, e gyomfölverte csöndes út, hol a vándor csak vándorol, de soha sehová se jut? 1934 
dsida;Volt; Kincses ládáimat zuhanó pöröllyel szétzúzom Váraim tornyát dörgő ágyúval szétlövetem A romokra ülök gondolkodni az életemről: Milyen furcsa volt! Két nagy lila szem volt, melyre ráeresztem pilláimat. Méh volt: méze volt, fulánkja volt. Rózsa volt: illata volt, tövise volt. Gyertya volt: fénye volt, füstje volt, Milyen furcsa volt! 1927-1928 
dsida;Vonat alatt; Azt hinnéd ugyebár, meghal, aki a pöfögő, dohogó mozdony alá hajtja a sínre nyakát. Jaj, látod, a sinre feküdtem, szikrát szitál és robbanva robog fekete, szörnyű korunk. S az én testem olyan erőtlen, az én nyakam olyan fehér, az én vérem olyan piros. És megtudod-e érteni, mit jelent meg nem halni, kinlódni csak, égő szikrát fogadni vérbefutott szemedbe s minden ébernél-éberebb öntudattal számolni a csattogó kerekeket. Egy - kettő - három - négy - öt - hat - hét... 1928 
dsida;Vonaton éjjel; Hallgatag éj van, s utazom, köröttem asszony, férfi, leány. - Élet-vonatom ritmusa gördül, kemény kereken zokogón zördül, és lázas-szemű, idegen arcom halovány, halovány, halovány.  Hallgatag éj van, s utazom, s szürke hegyekből koszorú nyúlik a felhős, árnyas egekbe komoran, búsan ránk-fenyegetve, s odakünt minden elmaradó fa szomorú, szomorú, szomorú.  Hallgatag éj van s utazom - Ki tudja: meddig megyek én? Hinti az ég a hímes ezüstöt, vonatunk hányja, ontja a füstöt, és megy a gőzös, rohan a gőzös feketén, feketén, feketén. 1924. szeptember 23-án 
dsida;Zarándokút;  I.  Menni terv nélkül és gondolat nélkül. Ruhámon lassan átmelegszik a nap, a szél körülsusogja fülemet s eszembe juttatja, hogy élek.  A fák incselkedőn az útra hajolnak s kövek görögnek lábam elé. Kezemben régi hangszeremet keresem, mely összetörött, elveszett.  Eszembe jut a szerelmem is s ha már így van, ideírom Olyan hűvös, mint az esti szél s olyan messze van, mint a csillagok.  II.  Az alkonyi fény kering, forog, örvénylő habja elragad Andersennel találkozom s álmodom ezeregyéjszakát.  Idegen arcok közé bukkanok. Látom testükből égignyúló lelküket, amint barnán, sötéten imbolyognak és sírnak a fűzfák alatt.  Minden halat kifogtam a folyóból. Virágfűzéres messzi barlangjából szánakozón kacag felém a sötétruhás Fejedelemasszony.  III.  Lassan húsvét hetébe fordulunk. Krisztus már indul a Kálváriára. Zarándokútban piros bogyó és fájdalom mindenütt terem.  Korbácsütéssel ezer keresztet hajszoltak már velem a hegyre, ott állnak mereven a lángos éjszakában s mégsem akarnak rájuk feszíteni.  Tegnap a pacsirták is hazajöttek. Elég volt már a szenvedés. Az élet lassan fölém takarja a csöndes napok sátorát. 
dsida;Zúg az őszi szél; Könnyelmű, bolondos fajta vagyunk. De októberben nagyon félünk. Sápadt az arcunk, fátylas a szemünk s begyújtjuk a lobogó nagy tüzet.  Gyümölcsök helyett kis szobánkban a polcokra meséket rakunk, duruzsoló, piros, érett meséket: fehér időkre kellenek.  Gondjainkkal megtömjük a kályhát, - hiszen annyi van, annyi van! - rövidke négy hónapig, öt hónapig bizton eltartanak.  Vacogva megcsókoljuk egymást. Aztán egy egész lompos fenyő-erdőt húzunk magunkra takarónak: Téli álomra térünk. 
dsida;Álmatlan éjszaka; (Fodor Jenő)  Ágyamban fekszem este. Az órából kihulló nagy, hosszú perceket az ujjaimra sodrom, s amíg ringat az ágyam s lágyan ringat a sodrony, eszembe jut, hogy minden vágyak íze múló.  Az ablak nyitva áll s az acélos messzeségből tompán fölsír és búgva egy-egy távol vonat s a búgás elhal, mint az éjbe az alkonyat és újra fölsír, mint az emlék szava régről.  Aludni nem tudok, a fütty, a kürt kisért, elröppent már az angyal is, ki lenne őröm, kínzó és forró ráncok gyűrődnek lepedőmön s izzadt karom kitárom, kinyúl a semmiért.  Sötétben áll az erkély és hűs eső szemerkél, alszik a rózsagömb is a vékony, csonka póznán s elgondolkodom: ha most csöndesen kilópóznám s rózsát szednék csokorba, többet százezernél...  Vagy csak ezret, csak százat, vagy csak huszat, tizet s a szúró tüskeszárat ujjaimba ásva, rohannék boldogan ki a füttyös állomásra s lobogtatnám a csokrot, a rózsát, a tizet.  S a búgó fütty közelről harsogna, tépne, fájna s a füstös vén kapú, a jövőknek boldog ív, kiengedne a vöröslámpás lokomotiv robogna be robajjal, zörögve és zihálva.  És mindenkinek jönne anyja, vagy nővére, vagy kedvese s míg fölsír sok-sok örömsikoly, úgy állnék, mint kinek a szíve vére foly s a csokrot szerteszornám a perron bús kövére. 1929 
dsida;Álom; (Zólyomi László)  Láttam liliomot furcsára stilizáltan, kristály-kehelyszerűn és nagyon megcsodáltam.  A szűzi szép virág mintha remegve sírna és omló habselyem: vakító, tiszta szirma.  S a szár aláfutó hajszálerein átal lassan buzog a vér bíbor sugárnyalábbal.  Lassan buzog a vér, a habkehelybe följut s betölti színig azt, mint medrét a szökőkút.  A porcellánfehér szirom mélyebbre fordul s finom szélén a vér rubintosan lecsordul. 1929 
dsida;Altató dal;  - öregember halálára -  Csitt, baba, csitt! Hajtsd le fejecskédet, Hunyd be szemecskédet! Csitt, baba, csitt!  Csitt, baba, csitt! Álmodj mennyországról, Fehér angyalkákról! Csitt, baba, csitt!  Csitt, baba, csitt! Régi ez a nóta: Megnőttél azóta, - Csitt, baba, csitt!  Csitt, baba, csitt! Arcodra van szántva Sok csunya barázda... Csitt, baba, csitt!  Csitt, baba, csitt! Fáradsz már te régen Pihenj meg ma szépen! Csitt, baba, csitt!  Csitt, baba, csitt! Nyujtózzál ki lágyan A fekete ágyban! Csitt, baba, csitt!  Csitt, baba, csitt! A gyászkocsit hozzák, Énekelnek hozzád... Csitt, baba, csitt!  Csitt, baba, csitt! Ne figyeld a hangot Sok zugó harangot! Csitt, baba, csitt!  Csitt, baba, csitt! Alszol? Nincs-e lárma?... Puha-e a párna?... Csitt, baba, csitt!  Csitt, baba, csitt! Álmodj mennyországról, Fehér angyalkákról Csitt, baba, csitt! 1924. április 30. 
dsida;Ama napon; Nem lesz mennydörgés, trombitaszó és kürtölő angyal s nem adják tudtul az órát intő, lobogó égi jelek. Drága reggeli napon ölelünk, virágzó bokrok között. Kéjben izzanak a fiatal testek a harmatos füveken és csöndesen bólogató fák alatt járunk párosan, lihegőn s az eljövendőnek sejtelme sem uszik az illatos szélben. S egyszerre megpattan az aranykék bolt és zajtalanul hasad tovább és rongyokra szakadva hull le nyugaton, keleten. Éppen a megfontolt, kitervelt nyugalomban lesz valami vérfagyasztó, amint csobbanás nélkül folyik az ismeretlen messzeségek szuroksötét lelke, az első hasadástól nőttön nő, terjed hangtalanul az elült szelek és megmeredt fák fölött és sötét lesz és hideg. 1929 
dsida;Amundsen kortársa; Felesége kéri - Beteg vagy, fiam, ne menj ma hivatalba! - Két fia kéri: - Láza van, apám, ne menjen hivatalba! - Dermedt madarak riadoznak: - Nagyon hideg van, ne menj ma hivatalba - Zuzmarás fák közt bömböl a szél: - Maradj az ágyban! Ne menj a hivatalba!  Ő pedig feleli nékik: - Nem lehet, fiaim, be kell fejeznem a zárszámadást.  És fölkel az ágyból, Míg dideregve mosdik, régi latin szók jutnak eszébe: Officium, officii = munka, tisztség, hivatal. Debitum, debiti = adósság, kötelesség. És titkolja, hogy reszket és búcsút vesz és elindul a húszfokos hidegben.  Nem lelkesedik, nem rajong, Nem hajtja feszülő féktelenség, nem fűti forró fanatizmus. Hírnév, dicsőség, győzelem hármas-igéjét nem lengeti rőt lobogón. Egyszerű józan és kérlelhetetlen, mint a kenyér, mint a zárszámadás, mint a kötelesség.  Nézz utána, barátom, amint köhögve lép ki az északisarki hidegbe: Kishivatalnok. Kissé hajlott és deresedő. Ötvenéves. Amundsen kortársa. Hős. Az én apám s a te apád, barátom. 
dsida;Apokalipszis; Amerre én megyek lángot vetnek a hazugság-erdők, bennégnek a kifacsart gondolatok, a maszkok lehullanak. Néhány gitár és hegedű vijjog nagyon messziről: emlékek, emlékek, emlékek, nem komolyak, nem fájnak. Kiönt medréből a köd, elnyeli a sugarakat, elönti a tornyokat, templomok, házak nincsenek, az anyám sem mosolyog, keringő, szédült zuhanás van a szívem helyén. S a tetőn, bolondságok fölött két kitárt kart mereszt egy hívogató, fekete, borzalmas kereszt. 
dsida;Arany és kék szavakkal; Miképen boltíves, pókhálós vén terem zugában álmodó középkori barát, ki lemosdotta rég a földi vágy sarát s már félig fent lebeg a tiszta étheren, - ül roppant asztalánál, mely könyvekkel teli s a nagybetük közébe kis képecskéket ékel, Madonnát fest örökké arannyal s égi kékkel, mígnem szelid mosollyal lelkét kileheli:  úgy szeretnélek én is lámpásom esteli, halavány fénye mellett megörökítni, drága arany és kék szavakkal csak Téged festeni, míg ujjam el nem szárad, mint romló fának ága s le nem lankad fejem a béke isteni ölébe, én Szerelmem, világ legszebb Virága. 
dsida;Aranyhídon; Közeledsz a mély síkon. Közeledsz. Vidáman jössz a kigyúlt smaragd-mezőn. Pici vagy, pici tündér, mint a meséskönyvek rajza.  Kibomlott selyemkóc-hajadon csöppnyi gyémántkorona csillog, s cipőd: lila lehelet, ibolyaszirom.  Rálépsz az íves aranyhídra: szédítő szakadék fölött merészen indulsz a nagy fekete torony felé, ahonnan kristályzengéssel hívogat egy piros harang. 1931 
dsida;A föld és az ember megmarad; Üzenem neked, ki egykoron asszonyom leszel: Ráébredtem az elhivatásra. Vigyázok magamra. Táplálkozom, sétálok nagyokat, alszom, figyelem izmaimat. Egészséges és tiszta vagyok. Vidám, fénylő és bizakodó.  S ha nálad időz gondolatom, teltnek, erősnek akarlak, azt akarom, hogy vigyázz magadra, táplálkozz, sétálj, aludj nagyokat, figyeld izmaidat, egészséges, tiszta légy, vidám és bizakodó.  Most minden gondolatom övé, ki eljövend. Könyveket gyüjtök neki, Dantét, Dosztojevszkijt. Verseket olvasok neki, mintha élne és értene már. Az utcákon járva, beszélek neki az anyanyelvről, napokon át magyarázok a francia forradalomról, Erdélyről és az emberi sorsról.  Üzenem neked: ő a célunk és nincs más segítség. Vidámaknak kell lennünk, hogy ő vidám legyen. Kitartóknak kell lennünk, hogy ő világra jöjjön. Izmosaknak és jóknak kell lennünk, hogy ő szeressen minket. Vigyáznunk kell önmagunkra, hogy boldog magyar legyen ő, új ember és erős.  Mert én elmúlok és te is elmúlsz, de a föld és az ember megmarad. 
dsida;Aranysárga fényben; Egyszer elpattan valami mélyen. Az eltemetett csönd halk csobbanással ömlik szét a síró viharban. S egyszerre megdermed, elhallgat minden.  Aranysárga napsugár szitál hűvösen, mozdulatlan, fakó lombokat dédelget szívig sajduló, bágyadt csodálkozással a tavi csónak partot ér velem.  A kavicsos úton lassan halad egy leány. Valami sápadt hercegkisasszony. Finomrajzú beteg kis kebeléhez sárga rózsát szorít és köhög. 1930 
dsida;Árnyék a falon; Marcona, dühös, fekete, - hej, rég kísér már, átka rég nyom! - holdfényes falon éles árnyék, árnyék, árnyék, az én árnyékom!  Valami kemény, gúnyos harcos, valami ősöm, zord vitéz, ki sírhelyéről minden éjjel eljön hozzám és szembe néz.  Félek, félek, hogy eltapos! búsulok, mint a rögi-béka... Rámeredek üveges szemmel, s vagyok árnyékom bús árnyéka.  Legalább tudja: szomorú, legalább tudja: fekete, legalább tudja: jó kezében mindig készen áll fegyvere.  De én nem tudok semmit, semmit én nem tudom, hogy mi vagyok - ünnepelek-e zeneszóval, vagy gyászolok, vagy siratok?  ... Nézem, nézem a holdas árnyat remegő, lázas nyűg alatt s előtte félős babonával hajtom meg mélyen magamat. 1924. augusztus hó 20-án 
dsida;Árnyékok; Kérdezhetnétek: Mit akarsz ezzel a torz, félig megvakult tükörrel? S én vándorútamban mégis felmutatom, ősbizalommal mégis dadogom: Íme én, íme te!  Lássátok, leméritek a hold hegyeit. S mert messze vannak, mérföldekre nyúló árnyékairól méritek. Így mutatom én nektek a dolgok másvilágra nyúló árnyékait: Hegyek árnyékát, házak árnyékát, városok árnyékát, magatok árnyékát.  Valaha, mikor Hóreb hegyén jártam, előttem is égig csapott a csipkebokor lángja s azóta borzongó mellemben lakik a Kimondhatatlan Nevű.  Rendeltetésem még titok. Járok a kiterített lapon, a világ mezeje szélén s elfog a félelem reszketése, mikor süvöltő éjszakán ott nyitom fel az ócska bibliát: És lőn Salamon: király az egész Izrael fölött. 
dsida;Az első csók; Bizony, valaha nem kellett ilyet álmodnom, hogy a párna nyugtot adjon s társaim hulltán ne legyek ijedt, mint gyomlálás után a megmaradt gyom, - mikor még kis kamaszként, ki siet, nehogy a víg sétáról elmaradjon, fütyörésztem és rugtam a rögöt s Ilonka várt a kertkapú mögött.  ...Húsos gallyakról csöpögött az illat, csilingoltak a fán a levelek. Itt az idő, a titkok titka nyilhat! Szörcsögve tört fel vágyam, mint meleg vérbuggyanás, mikor a mellbe nyil hat s azt hittem, roppant terhet emelek s görnyedtem, mint virág, ha himporos had, méhek súlyától csaknem földre roskad.  Te építő és romboló elem, mely nélkül létünk tája puszta, téli, Petőfi álma, első szerelem, ki tudna rólad méltókép beszélni? Hiába hangolom és szerelem a lantot, földi hang ki nem beszéli azt a fájdító, boldog muzsikát, mi akkor, egyszer bennem muzsikált.  Pucér, pelyhedző lánykatest lubickol a szív tavában és a vér locsog, kagylószín lábujjával szembeprickol s félálomban szűz hónaljpamacsok csiklandják orromat és számat is, hol nagyhirtelen most meggyullad a csók, meggyullad pirosan, perzselve lángol, - szeretnék kiszaladni a világból.  Kirohanni s a csillagok között zokogva futni, izzadtan, bolondul, míg kergetnek batisztba öltözött angyalkák s valamennyi csókot koldul s az Isten rázza tűzből ötvözött kolompját és az csengve-bongva kondul. Csillag szikrázik, angyalcsók ragyog s menny, föld azt zengi: Szerelmes vagyok!  Ti kisfiúk, ti nyurguló palánták, kikben az első csókvágy sistereg! Ha tudnátok, a férfit mire szánták gonosz, fenekvő asszony-istenek s hogy alszanak ki sorra mind a lámpák, a férfiszívek és csak füst remeg s korom komorlik tovalebegőben fölöttük a borzongó levegőben.  A nedvesrügyű első vágyban is ott szunnyad már a szúrós férfipálya termése, érett szerelmünk hamis, zöldmérgű magva, dancs tragédiája, mely - mondjam-é? - most négy év mulva is belémmarcangol, ujjaimba vájja tüskéit s mindent újra felszakít, mit oly anyásan heggesztett a hit.  Egy drága nő, egy asszony, kit szerettem Fák sírjatok, virágok sírjatok! Hogy elfeledtem, hogyan is hihettem? Füvek ti, sírjon minden sarjatok, füvek, akiken ágyamat vetettem s ahol most már egyedül alhatok! Könnyfürdőben szépüljön égi lénye s haljon meg egy nagy szerelem regénye.  Nem jajgatás ez, sajgó szisszenet, te sírsz csak, véső, aki lassan vésel, készül az emlék, végső izenet, fontolt írás, mit késem kőbe présel: Áldás lobogjon a feje felett hideg sugárral, égszín feledéssel, áldott legyen a csókja mással is, áldott legyen haló porában is!  S te költő, kit a bú mindegyre átvonz a zord jelenbe, - mondd versed tovább! Térj vissza csak a régi délutánhoz, melyen piros pipacs, kék szarkaláb közt csábított és vont egy napsugár-bronz leányhaj, egy kis kéz, egy karcsu láb, egy száj, mely rizsfogakkal ajkát rágja s a zsenge vágy, e rózsaszínű máglya.  A fecskét, hogy a romló kert felett merre röpüljön, ki tanítja arra? Ki tanítja meg fújni a szelet? Ki tanítja a felleget viharra? Ki mondja meg, mikor van kikelet s bonthatja bolyhos bársonyát a barka? Ó, van jeles, nagy tudomány, amit tudunk, noha rá senki sem tanít.  Míg nyugton alszik a gyanútlan elme, nem sejtve, hogy mi nagy baj várható, súnyin közelg az érés gerjedelme, a macskaléptű, orv gyujtogató s a szikrát odalopja őkigyelme, ahol a tűzvész könnyen gyujtható: a fiatal test fülledt forradalma füstölve lobban lángra, mint a szalma.  ...Ülünk egy bodros körtefa alatt. Agyamra mintha téboly gőze szállna. A félkezem derekára szalad, másik hajába túr... Riad, kiválna karom közül, de nem tud... Pillanat... ajkamon ajka, két kis nedves málna... Mint gyom közül cikkázó csöpp gyik, oly fürgén siklik ki száján a sikoly.  Talpraszökik. Izzó parázs a képe s arcomra ken egy csattanó pofont. Nem bánja, hogy a szoknyájába tép-e a parti sűrü, melybe beleront, csak fut, bukdácsol, nyargal a sötétbe. Hátát ugrálva verdesi befont két varkocsa. Én meg csak állok, állok a fényben és rekedten kiabálok.  - Ilonka, állj meg! Ott folyik a víz, vigyázz! Vigyázz! - de nem jön semmi válasz. Nyelvemen csípős, furcsa málna-íz, ínyem cukortól sűrű mézet nyálaz, szemem párás, homlokom csupa víz, szívem kalimpál és inamba száll az első mámor, a fájó, reszketeg, s már hallgatok és némán reszketek...  Elindulok kutatni nagysokára a szökevényt. De léptem tántorog. Megvan! - A parti pázsit pamlagára dőlten piheg és sír és hánytorog. A gyűrött kis fehér batisztruhára gallyakon átszűrt, sárga láng csorog. Kerülgetem lopódzva, lassan, lassan s melléguggolok, hogy megsímogassam.  - Hallod, ne bőgj - kezdem, de meghatott vagyok én is. - Ne bőgj, hisz semmi baj sincs. - Még csuklik és szipog ötöt-hatot, majd fölveti szemét. Egy kósza hajtincs hull kis pufók, könnyekkel maszatolt képére és: - A gyermek - mondja, - nagy kincs, de szörnyű, hogy törvénytelen legyen. Most már muszáj, hogy engem elvegyen.  - Miféle gyermek? - kérdezem riadtan. Halkan szól, mintha bűnről vallana: - Ha meghalnék, se volna kár miattam, mert a lányoknak (mondta nagymama,) gyerekük lesz, ha férfi csókja csattan szájukra... mint az én szájamra ma... S szemének újra megered a nedve s zokog, arcát tenyerébe temetve.  Hallom, hogy kuncog és vihog a nap s ahogy vigyordul, úgy süt egyre jobban, a vén Szamos kaján kacajra kap, kövér hulláma pukkadozva csobban s víg pacskolással a hasára csap, a nagy természet hahotába robban, ezer madár csivog, kacag ezen s kacagok én is, - szinte könnyezem.  Titkos, komoly magyarázatba kezdek, hogy megvígasztaljam a kis csacsit s roppant meggyőző szemeket meresztek. - No, nem haragszol? Adj hamar pacsit! - Sokáig bámul, kuporodva veszteg, majd búgva fölnevet és rámkacsint. - Bizistók - kérdezi mellemre bujva, - nincs semmi baj? Akkor csókolj meg újra! 
dsida;Az emberek; Az emberek ártatlan pici borjakat visznek a vágóhídra. Fújtató lokomotívokat csinálnak s meghajszolják a gyanútalan őzeket. Az emberek kikacagják, akik testvérnek nevezik őket, drótsövényeket húznak, farkasvermeket, lövészárkokat ásnak. Az emberek uccát köveznek pokoli zajjal, lerombolják a költők márvány-palotáit. Az emberek rosszat beszélnek arról, akit én szeretek. Az emberek kitépték harangozó szívemet s felakasztották a falra: Róla nézik: hány az óra - és kurjantanak, ha megáll. 
dsida;Az én dalom; Az én dalom a bérci hegynek Vidáman csörtető patakja, Madárka, mely a boldogságát Minden fán, bokron eldalolja.  Az én dalom az őszi lombok Borús, sejtelmes suttogása, Hulló levelek zizegése, Hollószárnyaknak csattogása.  Az én dalom földet megrázó Dörgése a haragvó mennynek Amelyre a zúgó visszhangok Vad rettegéssel jaj-t felelnek.  Az én dalom egy halk imádság, - Rebegik lázas, haló ajkak, - Egy-egy utolsó kondulása Szívemnek, e repedt harangnak. 1923. december 11. 
dsida;Az én kérésem; Az ábrándok, mik itt élnek szívemben, Immár tudom, hogy nem maradnak itt, Minden, ami szép, gyorsan tovalebben, - Az élet erre lassan megtanít.  Mert mi az élet? Percek rohanása Fagyos viharként száguld mindenik, Mögöttük sír a kertek pusztulása, S a rózsabokrot földig letörik.  Illatos szirmok, zöldelő levélkék!... A vihar szárnyán mindez elrepül, Aztán ragyoghat, nevethet a kék ég: Ott áll a kert siváran, egyedül.  Én sem számítok semmi kegyelemre, Én felettem is végigzúg a szél, Lelkemnek alvó, rózsaszirmos kertje Jobban megvédve nincs a többinél.  Én készen állok minden fájdalomra, Nem hall ajkamról senki sem panaszt, De most szívemnek még egy vágya volna. S ha jó az Isten, meghallgatja azt:  Ne vágtassanak szegény rózsakerten Az összes szelek, mind, egyszerre át, Ne várjon rájok elfásulva lelkem, Ne törjenek le minden rózsafát  Tépjék szirmait egyenként le, lassan Mind külön fájjon, sajogjon nekem, És mindegyiket nagyon megsirassam És minden könnyem egy-egy dal legyen. 1923. december hó 9-én 
dsida;Az öreg óra énekel; Csak úgy hivnak: az öreg óra. Rokkant vagyok már, vén legény, Egyformán tétlen rosszra, jóra, Ülök a szekrény tetején. Jelzem meggörbült mutatóval A jövő-menő perceket, Sorsom nagy, álmos, untató dal: Csak ketyegek, csak ketyegek.  Lefüggönyözve áll az ablak. Pihen a nap már nyugaton, Sugarai meg nem zavarnak... Itt minden csupa nyugalom. Mire is nap ily vén legénynek? Jobb annak már az éji hold, - Úgy érzem néha: nem is élek, És álmodom csak, ami volt.  Olyankor vár még némi gond rám, Mikor bejön a nagyanyó, Leül elémbe alkony-órán, - Haja fehérlő, mint a hó, - Felnéz reám bágyadt szemével: "Mesélj, no, szépen valamit!" S én sorba veszem halk mesével Az eltünt évek napjait.  Hej, más volt hajdan, ötven éve! Hej, az volt ám a szép idő! Termett a bor, a búzakéve, Volt búcsú, névnap, esküvő! Más voltál te is nagyanyóka: Szemed ragyogott, mint a nap, Ajkadon csengett, sírt a nóta, Virág fonta be hajadat.  Egy napsugaras délutánon Itt álltál te s a vőlegény... Első szerelem - első álom... Az első csókot láttam én. Az évek lassan szálldogáltak, Lassan benépesült a ház - Sugara múltán ötven nyárnak Az ifjú tábor hol tanyáz?  A gonosz idő hogyan őröl: Aki víg volt, most szomorú. Temetés lett az esküvőből, Virágfüzérből koszorú Meghaltak mind, és eltemettük, Ketten mar adtunk: te, meg én - S el-elgondolkodunk felettük A szürke alkony idején.  Az én sorsom is más volt hajdan, Mig ifjú voltam és vidám: Sok cifra betű fénylett rajtam, Csupa öröm volt nézni rám. Ma már a gépem csupa rozsda, Súrlódnak benn a kerekek, Aranyozásom rég lekopva S az elmúlásról ketyegek.  Nem is marad meg semmi, senki, Meghal a szív, a dal s a száj. - Hogy nékem kell ezt elzengeni, Öreg szívemnek jaj, be fáj! Nagyanyó! Nekem nincs mit várnom, Meghalok szépen teveled... Elröppen egy perc... kettő... három... Csak ketyegek, csak ketyegek... 1924. február hó 26-án 
dsida;Az újszülött; Újszülött békém oly piciny. Bölcsője aranyozott dióhéj. Fenyőgallyak sóhaja legyezi arcát. Porszemnyi szíve alig dobog.  Te vagy mosolygó anyja, szerelmem. A béke anyja vagy: ó képekről révedező szelíd leány, viola-fénnyel fejed körül.  Olykor sír a gyermek. Olykor fázik, éhes a gyermek. Meg ne haljon a gyermek!... Tápláld őt kicsi, lányos melleden! 
dsida;Az utcaseprő; Hajnal. Dudolva ballagok hazafelé sok apró-cseprő dallal szívemben. Rámköszönsz, te szegény, piszkos utcaseprő. Oly tisztességtudón köszönsz, míg körűlted porzik a reggel: egyszerre csordultig telek alázattal és szeretettel. Megállok és elnézem soká zsíros, barázdás arcodat, gémberedett, nagy kezedet, torzonborz sárga bajszodat fölötte a pálinka-gőzzel. ...Őt látom most, a mennyeit benned, ó rongyos utcaseprő, ki sepred a föld szennyeit, ki világ bűnét elveszed és jó vagy minden emberekhez... Testvér, ha az üdvösségre jutsz, rólam el ne feledkezz! 
dsida;A gyávaság szonettje; Nincs engedelmességem, nincs parancsom. Egyként eldobtam már a kéjt s a kínt. Órákig is elbámulom, amint sugár szikrázik át egy tiszta kancsón.  A fán rekedten rikkant fel a páva, a nap melenget és a föld forog. Áldott, kiben nem fáj a tört horog s a küldetésben néha-néha gyáva. Szívem e békés lustaságban oly dús! A gazdag úton szembe jön velem vasakkal verten egy csapatnyi koldus s amíg a parkon át lassan halad ki, a módot kutatom és nem lelem: mint tudnám őket végre megtagadni? 
dsida;Az utolsó miatyánk; Parányi pirula. Itt a lámpaoltás. Miatyánk ki vagy a mennyekben! Megint egy sikoltás.  Aludni, aludni, csend, nyugalom, béke. Szenteltessék meg a Te neved! Lesz-e ennek vége?  Magas bácsi sóhajt, aki meghal, jól jár. Jöjjön el a Te országod! Hat az altató már.  Csillagok villognak. Hunyorogva int egy. Legyen meg a Te akaratod! Nekem minden mindegy. 1938 
dsida;Az utolsó nyári vihar; Kunyhóm reng rozogán, cölöpje reccsen, nádszögét a szelek zihálva tépik. (Sápadt képed előtt csapong a mécses, föl-fölrezdül ijedten s újra elhal...) Zordon, régi mesék vad sziklaszája tátong, s elszabadult az Óriásrém: szárnyas ménparipán zúdulva száguld, dús, bozontos öreg tölgyekre villám- lasszót bőszduhajul, cikázva cserdít, csattan s zengve süvít, hogy visszarántja. Elmegy. Újra jön. Őspaták hatalmas érce dörgeti vén hidak kikorhadt fáját, fent a nagy űr visszhangja gördül. Aztán már csak az ég csillagszemetje csordul csöndesen, áradó sirással tört fenyők tetemére - és vityillóm mélyén, képed előtt, csak én idézek elhalt illatot és szelíd zenéket... Galgó, 1930. szeptember 14. 
dsida;Azrael árnyékában; Fehér, haldokló koldusok. Azrael szárnya megsuhog s nyomába, mint a tinta, foly ezer puha, meleg bagoly.  Síró, piciny, beteg hitem eldédelgetem szeliden, de amikor elszenderül, úgy itt maradok egyedül.  Húsvétra készülnek talán, csengő cseng barikák nyakán. Itt süt, pirít, pofoz, gyaláz a láz, a láz, a láz, a láz.  Reszketve sárgul a kezem. Bibliára emlékezem. Ecetet iszom s untalan lándzsa döfi át oldalam.  Ezüst harang. Folyik a könny. Mögötte jön a hűs közöny. A szem sötét, semmit se lát. Aludni ötszáz éven át. 
dsida;Ballagó vers; Eső utáni fény csillámlik a ritkapárás alkonyon. Oly lassú, lassú lett a léptem, olyan fehér a homlokom.  Jó lenne már letenni szépen unt terhemet s a cifra bért s ha számoltatnak, nem felelni önmagamért és másokért.  Sápadtan is szabadon menni, fáradtan is emlékezőn... (Mit is mondott a kedves tegnap, mikor velem járt a mezőn?)  Most nem zavar hang s nem üdít, csupán a szárnyas szellemek csattognak láthatatlanul, amint a fák közt lengenek.  A világ furcsán mosolyog, mint a tüdőbajos leány, aki szerelmes és megérzi, hogy napja alig van nehány. 1930 
dsida;Behúnyt szemen át; Álmos vonatok dohognak a ködben, gomolygó nagy mezőkön. Régi pogány templomok ajtajában illatosan csap fel a tömjén.  Pán isten nyomában borzongva, tülekedve fázik nagy meztelen sereg. S az országúti Krisztus sír a kereszten.  A szökőkút csobog a kertben, elmélkedik a lucfenyő, - holt levelek közt ringva a tavon szerelmes párok csónakáznak:  Ruganyos, őszhajú aggastyánok ifjan kacagnak a szélbe s csak az lesz öreg, nagyon öreg, ki megúnta az életet. 
dsida;Békés mederben; Ma nem lázadtam fel a lassú meder ellen, ma békésen hömpölyögtem és megcsókoltam öreg falvak lábát.  Ma felüdítettem egy lankadt virágot, megfürdettem egy öreg koldust, akinek Krisztus-arc volt az arca, s tolvajok tutaját mosolyogva vittem.  Egészen különös béke ez, szokatlan érzés, ahogyan kérdezem: miért zúgsz erdő? Miért sírtok csillagok? 1931 
dsida;Bevallom; Ma bevallom nektek, hogy sokat beszéltem a ködöntúli messzi világról, mely e világ mögött világol, de enmagam nem láttam soha még. Csak édes-bús, halk zenék jöttek, szivárogtak a szívemig onnan, s mire el akartam fütyülni őket, már szétfutottak a feledésbe. Csak apró, fehér postagalambok érkeztek pihegőn és remegőn, de leveleik ismeretlen nyelven írvák s itt hevernek kibetűzetlenül. Csak sisakos staféták érkeztek siető, lázas üzenettel vérhabos méneken, de mire megjöttek: holtak voltak. Úgy zuhantak le a lóról, mellükön kicsi piros sebbel, s ha kérdeztem és faggattam őket, hallgattak, mint a sír, mint a szélcsöndes, fülledt éjszaka. 1928 
dsida;Bolygó lélek; Ködfallal vagyok bekerítve most. Ime, nem tudnak semmit rólam, se jót, vigat, se panaszost.  Itt megyek én. Egyik ködtől a másikig, egyik tócsától másikig.  Ez a fej, ez a szív, ez az enyém!  Körmöm magát a ködbe vájja és együtt futunk ketten, így: Bolygó lelkem, s atmoszférája.  Mindenki így jár, ködbeburkoltan, árván, hangtalan nem látjuk, nem értjük egymást: mert, jaj, mindünknek más világa van! - Szatmár, 1925. november hó 
dsida;Búcsú; A nagy esőzés elállt, a ködpárák is fölszálltak, Úrnőm. Az elefántok készen állnak, amely percben akarod: indulhatsz. Én maradok és mindenre vigyázok: az illatodra a szobákban, a lábnyomaidra a tornác előtt. Esténként elengedem a házőrző tigriseket, s a fojtott csendben a vörös csillagok alatt mindig újra hallom búcsúszavad. 1930. május 9. 
dsida;Búcsú az elítélttől; Mit vétettél, hogy ez jutott neked, négy fal között egy rokkant, recsegő szék, egy tintafoltos asztal négy fiókkal, toll, kalamáris, szanaszét dobált papírlapok: bús gond és gondolat? Kúszált és láthatatlan drótokon jön messziről az áram, a feszültség s kering asztalban, székben s benned is, süti-rángatja minden porcikádat az ismeretlen, gyilkos villamosság. Tőle fáj fejed. Ujjad tőle véknyul, szemed hajdani fénye tőle tört meg s orrod alatt a fiatal mosoly tőle ferdül öreggé. Villamosszék, vesztőhely ez, hol halni keserü s édes egyszerre, igen, villamosszék, mely lassan öl, alattomos erővel, évek alatt. Lassan, de biztosan. Ottkünn a bokrok zöld lángokkal égnek, pislog, mint mécs, a sárga kankalin, nedves illattól részegek a csízek, puha kezekkel szél babrál a barkán s kecskegidákként felhők futkorásznak kelet felé, nyugat felé. Te meg csak ülsz celládban valamely mord ítélet akaratából s betüje szerint, mignem fejed az asztalra bukik s csapzott hajad a féloldalra dőlt tintásüveg levébe keverül. Ottkünn tavasz lesz, víg, eszeveszett, mikor a hóhér röviden jelenti a birónak, hogy elvégeztetett. 
dsida;A háló közepén; Hajszálnál finomabb fonál a szomorúság. Ha harmatosan rácsillog a nap, szivárványszínű.  A házunk előtti öreg akáctól a sarkcsillagig, onnan a holdig szőttem a hálót e sejtelem-fonalakból.  Éjszaka gyémánt, nappal ezüst, harmata: könny, - villámra, viharra mozdulatlan, de lengeti sóhaj.  S én gunnyasztok a háló közepén, éjféli szürke pók s úgy várok lakomára keringő kóbor lelkeket. 
dsida;Bujdosás és keresés; Nedves a pillám, mint gyöngyvirág esti levele.  Zsongó-dongó szél suhan s illatod érkezik vele.  Édes, erjedt pusztulás, súlyos pókhálók, sűrü szálak,  sebekre gyanta, vatta, gyom... Már lefekszem, mert nem talállak.  Fohászkodásom szavai, melyek közül egyet sem értek,  mint kis miazmák rajzanak, szétnyüzsögnek, mint a férgek.  Csak rólad villan elmosódó rajz: még látni, fogni akarom,  de elmosódom vele én is és lehull és elvész a karom.  Az éjszaka dudvás, fülleteg alja rejti a bomladó királyfit.  ...Hol vagy? Ibolyafényű csillagod milyen avar alól világít? 
dsida;Bútorok;  Mottó: A világon a munkanélküliek száma harmincmillió.   1.  Feketék, fényesek.  Gömbölyűek, símák.  Tükrön, parketten villog a fény. Az ébenfa-zongorán virág.  Pompásak, fényesek, feketék, gömbölyűek, szögletesek, simák.  Bútorok, gyönyörű bútorok.  Szőnyegek, szőnyegek, perzsák és törökök, süppedők, puhák: gyönyörű bútorok közt gyönyörű szőnyegek.  2.  Az esti csatakban csapatok gyűlnek. Ballagó csoportok, hallgató csapatok gyűlnek.  Kapuk alá húzódnak, leülnek, imbolyognak, egyre többen gyűlnek, egyre többen gyűlnek, gyűlnek. Egyre többen gyűlnek.  Rongyosak, subásak. Ázottak, kormosak. Sötétek, soványak. Gyűlnek. Ülnek körben, állnak a ködben, egyre többen egyre többen gyűlnek.  Valaki mordul: Bútorok.  Ketten zümmögnek: Bútorok.  Hárman morognak: Fényesek, feketék, gömbölyűek, símák.  Négyen zúgnak: Tükrön, parketten villog a fény, az ébenfa-zongorán virág.  Valamennyi morajlik: Szőnyegek, szőnyegek, perzsák és törökök, süppedők, puhák, gyönyörű bútorok közt gyönyörű szőnyegek!  Kiáltás: Bútorok!  Ordítás: Bútorok!  Üvöltés: Bútorok, bútorok! gyönyörű szőnyegek! gyönyörű bútorok!  3.  Bútorok. Nyersek és fehérek. Deszkából ácsoltak. Szürkék és fehérek. Gyalultak, fakultak, hasadtak, szegények.  A padló: deszkák és gerendák szálkásak, piszkosak, szürkék és kemények. Gyalultak, fakultak, korhadtak, szegények. A nő súrolja a padlót s a bútorokat. Véresre marta kezét a lúg. Kezébe szálka szaladt.  A férfi: Szerelmem! A nő: Véresre marta kezemet a lúg! A férfi: Szerelmem! A nő: Kezembe szálka szaladt. A férfi: Szerelmem! A nő: Gyermekem lesz nemsokára, nehezen hajolok, nehezen súrolok. Gyermeket szülök nemsokára. A férfi: Add a fejszét! A nő: Szeretlek -: Add a fejszét! -: Már nem fáj a kezem. -: Add a fejszét! -: Kicsi fiunk lesz bizonyára. -: Add a fejszét! -: Boldog vagyok. Boldog vagyok. -: Add a fejszét! Köpenye alá rejti a fejszét és kiront az ajtón.  4.  Csatakos utakon csavarog, fejszével a hóna alatt. Innen is, onnan is hozzászegődnek fejszével a hónuk alatt. Kapuk alól, sötét zugokból szegődnek hozzá fejszével a hónuk alatt.  Szorongva, tolongva gyűlnek. Hömpölygő csoportba, gomolygó csapatba gyűlnek, egyre többen, egyre többen gyűlnek fejszével a hónuk alatt.  Kopottak, subásak, ázottak, kormosak, sötétek, soványak, gyűlnek, állnak körben, ülnek a ködben, egyre többen, egyre többen gyűlnek fejszével a hónuk alatt.  5.  A férfi szól: Bútorok. Nyersek és fehérek, hasadtak, szegények.  Mind: Bútorok. Pompásak, fényesek, feketék.  A férfi: Szürkék és gyalultak, deszkából ácsoltak, szürkék és fakultak.  Mind: Gömbölyű bútorok, bútorok, gyönyörű bútorok.  A férfi: A földön deszkák, szürkék és kemények, szálkásak, piszkosak, korhadtak, szegények.  Mind: Szőnyegek, perzsák és törökök, süppedő szőnyegek!  A férfi: Véresre marta kezét a lúg. Moraj: Kezébe szálka szaladt.  A férfi: Gyermeke lesz és nehezen hajol. Moraj: Súrolja a padlót s a bútorokat.  Kiáltás, harsogás, üvöltés: Kezébe szálka szaladt  Kiáltás, harsogás, üvöltés, bömbölés: Itt vagyunk, itt vagyunk, fejszével a hónunk alatt!  Rajta! Előre! Rajta! Előre!  A kapu döng. A kapu beszakad.  6.  Zuhog a fejsze: a bútor recseg. Tapod a csizma: a szőnyeg hasad.  Bútorok, feketék, fényesek, simák: roncs, roncs. Szőnyegek, perzsák és törökök, puhák: rongy, rongy. Tükrök: cserepek, bútorok: forgács, szőnyegek: cafat.  A parketta romlik, a négy fal omlik, az ébenfa-zongora négybe szalad.  Bútorok, fényesek, feketék, gömbölyű bútorok, gyönyörű bútorok halomra hasadnak, szilánkra szakadnak harmincmillió fejsze alatt. 
dsida;Buzdítás könnyűségre; Légy könnyű - dal - mint selyemkelyhe a kúszó hajnalkavirágnak mint együgyű bohóka szentek füttye és mókusfarkú móka mint láthatatlan léggömbökként föllengő pici hímporok melyeket estenkint lehel égre a jószagú boróka  Légy könnyű - dal - mint pamacsos havas csöpp házinyúlfióka ki áttetsző fülével tapsol s most itt virít bugrálva most ott mint borzas erdei leány szikrákat kacagó szeme mely pisztrángokkal zizegő habos hegyipatakba mosdott  Légy könnyű sziromkönnyű - dal - ugyan miért volnál nehéz? az élet percei akár hattyúszárnyról a vízhab elperegnek terhed hajítsd útfélre - mindent megnyer ki mindent elveszít és angyal oszt kalácsot a sírástól csukló gyermekeknek  Légy könnyű könnyű könnyű - szív - mint az olvadt lélekharang amely az esti háztetőket kék könnyel fröcsköli tele mint lélek amely kínok árán cibálta el magát a testtől s már jeges illatos szél labdáz csillagtól csillagig vele 1937 
dsida;Chanson az őrangyalhoz; Micsoda forgalom! Szemem előtt ezer jármű kering el, - zirr-zurr! - kocsi robog és villamos csilingel, - csin-csin! - roppant, zsúfolt autóbuszok cikáznak, - tú-tú! - motorok, mint fürge cicák, cicáznak, - töf-töf! - kocsi fordul, kicsi hijján kisiklik, - jaj-jaj! - emberek és lovak, autók, biciklik, - zirr-zurr! - rohan, szédül és kavarog ezer kör, - csin-csin! - nem tud rajtuk uralkodni a rendőr, - tú-tú! - Semmikép sem bírom magam rávenni, - jaj-jaj!! - nem merek a túloldalra átmenni, - zirr-zurr - szeretem az életet általában, - tú-tú! - drága nekem nyakam, kezem és lábam, - cirr-cirr! - Örzőangyal, akihez hajdanában - zirr-zurr! - fohászkodtam sötét gyermekszobában, - töf-töf - nagyon kérlek, az Úrjézus nevére: állj kicsit a sarki rendőr helyére! 
dsida;Circus Maximus; Látod, már ezt is unom nélküled. Páholyt veszek neked az életemben. Ülj bele mellém. Kék szemem hasadékain nézz ki te is az arénára: Folyik a vérengzés, búg a szelek torka. Ezer levelet habzsol az ősz, ezer virág hal meg, ezer éneklő vértanú. Hallod őket? S amott azúrkék trónusán látod a Császárt? Szája körül kemény mosoly, ujját leszegi: Nincs kegyelem! 1927 
dsida;Cirkuszban; A bírkózó kifáradt, S lihegve elterült, S szemébe települt Egy szégyenkező bánat.  S csak nézett, egyre nézett A távolba merőn... S érezte csüggedőn, Hogy ez reá a végzet.  Mindenki kacagott S én megsirattam mégis, Mert eszembe jutott:  Lesujtva, tört-kuszáltan, Az élet cirkuszában Így fekszem én is, én is!... 1924. július hó 19-én 
dsida;Confiteor; Úgy húz az emlék! Mindig egy kertről álmodom, hová ébren is visszamennék.  Csak egy kis kába álom, s hiába:  Megbolondulok, mikor a szél meglebbenti a fehér selyem-függönyt s jázmin-illatot lehel a szobába. 1925. május 22-én 
dsida;Csend a tavon; Csend van a tó tükörén. Kert. Napeső. Puha séta.  Mit nézed a tó tükörén arcodat, ifjú poéta?  Szél fut a tó tükörén, ráncba gyürődik a sík lap.  Arcod idők tükörén szétfut, a semmibe sikkad... 1932 
dsida;Csend van; Egy dal ma újra elszökött. Lábainál ültem valakinek gitárral a kezemben s szívemben ezeregy éjszakával.  Egy dal ma újra elszökött. A gitár panaszosan bongott, a tölgyfák suhogtak a szélben s én néma maradtam.  Most csönd van. mérhetetlen éj, a királynő pihegve alszik. És úgy félek, hogy visszatér a dal és fölriasztja őt. Kolozsvár, 1927. november 5. 
dsida;Csokonai sírjánál;  "A Reményhez" című Csokonai-vers dallamára énekli másfélmillió zarándok.   Hol bolyong a lelked, szólj, Csokonai Szólítnak a lelked bús rokonai, szólítnak, keresnek, hívnak epedőn, ődöngvén a keshedt ódon temetőn. Vén fejfák közt vánszorogva, Erdélyből jövén, vágyunk állni szívszorongva sírhalmod tövén, állni hajtott fővel mozdulatlanul, írott néma kővel szólni szótlanul.  Megmozdul a szellő, porladt rokonok melléből lehellő, - zizeg a homok, zizegnek a lombok és amerre látsz, hajladozva bólog, reszket az akác. Bú a szívben, könny a szemben. Hirdeti a kő: Itt született Debrecenben s itt pihent meg ő, Hatvan utca-végen fekhelye vagyon, teste régesrégen homok, dudva, gyom.  Minden ismerősid rád támadtanak, rád dőltek az ősi kollégyom-falak, zargatták a költőt morc professzorok, átkokat üvöltött mindenegy torok. Te meg mentél, vándoroltál, száműzött szegény s veled ment az ősi oltár veled ment a fény. Bakony-erdőn ágyat múzsakéz vetett s békötözte lágyan sebhedt szívedet.  Ám a tiszta hűség tovább megmarad mint a keserűség s a kemény harag. - Mint eb, kit a gyatra gazda elzavart, fordul alkonyatra, megtért, hazatart, Te is mentél széllel szembe, árnyad egyre nőtt, visszatértél Debrecenbe a halál előtt, itt hulltál romokba, mikor este lett s rejtéd hűs homokba lázas testedet.  Merre leng a lelked? - szólj, Csokonai! Szólítnak a lelked dúlt rokonai, űzöttek, bolyongók, megvert magyarok, kikre ordas gondok szája agyarog, sírodat, mint dús, nagy asztalt, ülik körbe, lásd: akit senki sem vígasztalt, adj vígasztalást! Etess meg ebéddel, adj hit-falatot, itass meg igéddel, bölcs magyar halott!  Meglendül a szellő, szólva száll a szél, sírokból lehellő légáram beszél, leng, suhogva hajlik, borzong, merre látsz, tengerként morajlik, zsong ezer akác. Halk sírással felidézett hangok zengenek. Mily káprázat! Mily igézet! Végigrengenek a sírok idővert korhadt csonkjai, zúg a temetőkert, szól Csokonai:  "Halld beszédem imhol. Hazád az a föld akkor is, ha gyilkos és ha már megölt és ha házad, ólad füstölgő romok s fut a föld alólad, mint futóhomok. Nézd, Debrecen porhomokja futna szerteszét, de akácok marka fogja, tartja a kezét, ölelik, csittitják izmos és kerek karjukkal, szorítják szívós gyökerek.  Halld: a tiszta hűség tovább megmarad, mint a keserűség s a kemény harag. Míg a földön csúszol s napnyugtáig érsz, százszor elbucsúzol, százszor visszatérsz. Lehet, földed úgy ereszt el, mint gaz mostoha, de ha egyszer belefekszel, nem dob ki soha, mikor ágyat vet majd s végkép befogad, szíjas gyökeret hajt csontod és fogad.  Menj haza akácul s ha nyugonni tér tested és aláhull, légy te a gyökér, holtak itt is, ott is, több már el se fér, millió halott és milliárd gyökér. Vezekel az ősi vétek ősi föld alatt. Holt karokkal öleljétek, míg el nem szalad, szőjétek keményen újra át meg át s megkötött fövényen játszik unokád."  Elhallgat a szózat. Egy bozontos ág, egy fűszál se borzad. Méla némaság. Csak bent zsong a zsoltár: Hálánk csókjai illetnek, hogy szóltál, jó Csokonai! Vándorbotunk, régi jussunk, vígy a homokon Induljunk, hogy hazajussunk! Ég veled, rokon! Béborult a hűs ég, hűs esője sír. Hazahív a hűség s otthonunk a sír. 
dsida;A kapú előtt; Kedvesem, szegény kedvesem! Nézd ez a kapú. Sötét, mint a gondolat, erős, mint az örökkévalóság. Ezen kellett volna bejutnunk, ha nem kapok  sebet. Zúg a fejem, alig látok, elhagy a lelkem, meghalok. De te ne félj! Bejutsz. Neked hagyom a hattyútollat. S három csepp véremet. 1929 
dsida;Csöndes áldozat; Hatalmasnak indult. Életében osztozkodó fatársai ámuló irigységgel méregették: Újra nagyobb vagy. Koronád, amellyel Meseországot akarod betakarni és átölelve megvédeni, ma újra izmosabb lett, fejlődik, ég felé bomlik, tavaszba-tartan [d?].  És büszkén állt a fa. Lábánál színtobzódásban millió vadvirág feslett, patak cserregett oda-oda dörgölődve egy-egy benyúló gyökér-bogához. Méhek, madarak zsondítón hangversenyeztek fülébe és nagyon érezte, hogy szép és erős.  Egyszer azután jelentés jött. Halkszavú, kékcsillagos, tücsökzenés esten lobogóhajú tündér érkezett és megállt a fa törzsének támaszkodva a patak partján. Mély-kék szeme riadtan foszforeszkált. Át akart menni, de zúgott, tarajlott a vad hegyi ár, s nem mert a kicsi tündér [...?] Olyan könyörgőn tudott a fára nézni.  S az reccsenve kidőlt. Végigterült boldog-ájultan a víz fölött, hogy két kicsi láb folytathassa útját. 1927. 
dsida;Csöndes minden; Lám, lám itt csöndes minden, egyszerű szobában lakom, fehérre meszelt falak közt, még a falutól is távol. Itt nincsenek dübörgő rotációsok, nincsenek zakatoló festékszagú, piszkos hétköznapok, örökös itt a csend és a vasárnap. Az ablakom a mély fenyvesre nyílik, mozdulatlanok az örökzöld lombok, lehet nagyokat, tisztákat lélegzeni, a felhők is hallgatagok, szinte odafagytak a tiszta égre. És valahogy ez mégsem a feloldott bánat, a méltóságos nyugalom ez csak a kimaradt szívdobbanás különös csendje, csak beletörődés, fenségessé dermedt nyugtalanság. 1929 
dsida;Csöndesek az ő léptei; Ismeritek őt, a keskenyarcú gyermeket? Szerelmes leányomat? Csöndesek az ő léptei, akár elalvó gondolataim.  Az erdőből jő. Havas levelek röpködik körbe tétova útján, fonnyadt, szomorú, ezüst angyalok.  Házak közé érkezik alkonyatra. A puha, kék sötétség bolyhosan simul teste köré. Homlokán kigyullad a csókom. 
dsida;Csonka koldús; Öreg vagy. Hiányzik a jobb kezed. Az ócska szandálból kilógnak lábujjaid. Ilyenkor, mikor beköszönt a szeles időszak, kegyetlenül fázól, köhögsz s reszketegen gyűjtöd a kopott garasokat. De a szemedben mégis derű van s az apostolok örömével kivánsz ezerannyit. Házról-házra jársz és hírdeted, hogy milyen nagy és dicsőséges a nyomorult ember. 1930 
dsida;Csupán a szépség; (Zólyomi László)  A könnyek csak kopognak. És elborult a tó. Jaj, honnan és ki küldte reánk e szomju lázat? S ha elfogyott már minden rémült magyarázat, fent és alant csupán a szépség található.  Lépteink megbicsakló, szédült esztéta-léptek s árnyak vagyunk, akik fehér tógába bújtan bujkálnak régi, tiszta klasszikus borúban s márványos, furcsa házak átriumába lépnek.  Szavaink nem puffognak és nem egetverők, csak jó hidegfogású, illatos cifraságok, mint márványszobrok talpán a délszaki virágok s alázatos, szerelmes fehér rabszolga-nők.  És ha megúntuk ezt is, szabad bejáratunk van nippes pompájú, kis szalónok ajtaján s a delnőt, míg fölrezzen az ajtó halk zaján, csiklandó szépbeszéddel köszöntjük félig úntan.  Finom csipkékbe pólyált formás és kicsi karja lágyan pihen egy festett és drága legyezőn s míg nagyranyilt szemével ránknéz révedezőn, a gáláns bókvirágot szinte kicsikarja.  És lehetünk, ha tetszik, angol tengerészek, vagy gazdag lordok is, akiknek balgatag álma a tenger és lobog a kék szalag sapkájukon: vidámak, csöndesek és merészek.  Beülhetünk sebes, szép könnyű csónakokba s míg monoton morajjal berreg a motor, szilárd lelkünk szegélyén ezer hullámfodor törik meg gyöngyözőn és színesen csacsogva.  S estére szabad lennünk kis fáradt gyermekeknek, kik a gyerekszobában, fehér falak között angyalra várnak, édes, fénybeöltözött, fenyőszagú angyalra és néha felszepegnek.  Csalódottan babrálnak sok babaarcu lommal. Majd hirtelen fehérszakállú öregek lesznek, akiknek ajka megbékélten remeg a koporsóba feküsznek stoikus nyugalommal. 1929 
dsida;Dal az elmaradt vallomásról; Úgy vágyna hozzád ezer puha szó, ezer csudaszó, színes, szomorú szerelemmel lázadozó.  Úgy beborítna, mint földet az ég, mint fénnyel az ég a remegő rózsát, mely lengve, lobogva ég.  S meghal mind, mire kinyíló ajkamhoz ér, mosolygó ajkamhoz ér, csomóba alvad, mint fagyban a földön a vér.  S megkopva lassan megyek egy hűs gödörig, megyek a sírgödörig s a vallomás is fakul és üszkösödik,  csak mélyül a csend s őszibb lesz mind a vidék, november lesz a vidék s az egyetlen szép szerelemre késik a bizonyiték.  ...Míg aztán én leszek fölötted a reggeli fény, fürtödön alkonyi fény. szó, ami néma és mégis költemény,  minden magam leszek, emlék és friss levegő, szentség és tág levegő s az édesbús öröm, a testeden átremegő,  házad fölött a csillag, mely álmaidba rezeg, csillog és szívedbe rezeg, szerelem, szerelem, karácsonyfádon gyertya leszek.  Viharban dörgés, mely lángoló csodákra hív, háborgó csodákra hív s egy világnak zengi, mire kicsi volt s gyönge a szív.  Karom a földre cikázik haragos villám gyanánt, csattanó villám gyanánt s lesujt körülötted mindenkit, aki bánt... 
dsida;December; A horizont ma ködökbe vesző, s a nagy világ egyetlen csöndes hómező.  Pelyhet kavarva dudorász a szél és nagy titokról halkan meséket mesél.  ...Merő szemekkel nézek lefele, mert énbennem talán most minden fekete,  s reszkető térdem csöndben földet ér és megcsókolom a havat csak azért, - mert fehér. (1925) 
dsida;Drótok között; Hálózó drót felett megakadt testemet nem veszik észre.  Áramtűz aranyoz, rángat és villanyoz: nem veszik észre.  Vergődök, remegek, mint lázas betegek: nem veszik észre.  Mélységes rögökre vérezek hörögve: nem veszik észre.  Ordítok, mint a vad mindenki elhalad, nem veszik észre.  ...Símulok, hallgatok, kinyúlok, meghalok... Nem veszik észre. 
dsida;Egyedül maradtam; (Fodor Jenő)  Szívem hallgat, mint a sír. Ráfekszik az alkonyat. Távol mozdony füttye sír, sír egy távoli vonat.  Mit csináljak? Két szemem álmatlan sötétbe néz. Sírva mondom: Édesem! S bénán visszahull a kéz.  Tárul, esd és visszahull: édes, édes, édesem! Lásd, a lámpás éjbe fúl s itt maradtam rémesen,  árva-búsan, egyedül. Mind sűrűbb az alkonyat, rám a bánat csendje űl. S búg egy távoli vonat... 1929 
dsida;Egyszerű vers a kegyelemről; Csodákat próbáltam: arannyal, ezüsttel hivtam a népeket, jöjjenek énhozzám! Hiába, hiába, az arany nem kellett, az ezüst nem kellett, nem jöttek énhozzám.  Elmondtam naponta tíz hegyibeszédet, gyönyörü szavakat, igéző szavakat, hiába, hiába: egy fül sem fülelte, egy szív sem szívelte a hegyibeszédet.  Tüzet is akartam rakni az erdőben: nyulacska ne fázzék, őzike ne fázzék, - hiába, hiába! Gyujtófám kilobbant és a tűz nem akart gyúlni az erdőben.  ...S egyszer csak maguktól gyűlnek az emberek, együgyű szavamtól sírásra fakadnak, ránéznem alig kell s a tűz is felszökken, - az Ur áll mögöttem. 1934 
dsida;A kiábrándulás rímei; Ajkamon hűvös a lehellet. Senki mellett  nem szólok már én senki ellen. Fáj a mellem.  Nem bűvölnek a tarka holmik. Szemem romlik.  Nem állítnak meg hangos "halló"-k. Nagyothallok.  Nem bizserget az illat forrón. Rossz az orrom.  Nem beszélünk már soha ketten. Berekedtem.  A bor, mely korsómban vereslett, ecetes lett.  Élőre és halottra béke. Vége. Vége. 1935 
dsida;Éhes a kutyám; Sír a kutyám, nagyon éhes: tépni szeretne, harapni. Sír a kutyám, nagyon éhes: nem tudok ennie adni.  Órákhosszat az égre vonít. Belereng, aki hallja. Éhes, nyomorult vagyok én is, az ördögök alja.  Ostoba, árva kutyám, mit üvöltesz? Velőtfacsaró panaszod: odafent kicsi tört nesz,  a kékfalú menny aranyajtaja megpárnázva, betéve. Hiába vonítnak az emberek is vagy húszezer éve. 1933 
dsida;Éji látogatás; Be-benézünk a lélek börtönébe nagy, sötét éjszakán, amikor alusznak a posztok.  Kezét tördelve kiabál s visszhangot ver a cella éjje: - Jobbra hat könyök, balra hat könyök - Megőrülök! Megőrülök! - Kívül vijjog a szél. 1925. május 22-én 
dsida;Éjjel a Maros partján; Sötét folyó, honnan fakadsz? Sötét folyó, meddig szaladsz? Sötét folyó, hová szakadsz?  Sötét falú, vízparti kép. Senki se szól, semmi se lép, alvó falú, alszik a nép.  Sötét falú, felejts, aludj, te csak aludj! Virraszt a víz, aludj, aludj.  Ó, életem, honnan fakadsz? Ó, életem meddig szaladsz? Jaj, életünk, hova szaladsz?  Nagy hallgatás, mély, mint a sír. Halk csobogás, bús, mint a sír. Most messziről Valaki sir.  Valaki sír, ágyán forog. Mindenki sir és hánytorog. Mindenki sir, Zokog, zokog.  Sötét sirás honnan fakadsz? Nehéz sirás miért fakadsz? Szakadó könny meddig szakadsz? 1932 
dsida;Éjszakai dal; Ellobbant villám fáj a mély sötétben, emlékek árnya reszket a tavon, Ophélia haja villódzva úszik, egy vízi pókot lágy aranyba von. Dalolj csak álmos, mélyfekete csillag, ki nem is látszol, olyan messze vagy, mint ezer éve holtak éneke, mint jégvirág, mit finomujju fagy rajzolt ezüst mesék kisasszonyának zöld ablakára. Messze-messze dal, elsüllyedt csónak, nyájak csöngetése, ódon pincékben korhadt ravatal. Dalolj, dalolj csak, pokháló, zizegj, surranj suhogva nyirkos denevér, dalolj agyamba égi meleget hamar kihült bolond fekete vér. Nőjj a sötétben égig vad növényzet, hizzál murok és rothadj el retek, üvölts az égig üres, iszonyú csend, üvölts, üvölts - Én föl nem ébredek. 
dsida;Éjszakák; Gyertyád mind komorabban ég. A falról megnőtt árnyalakok válnak le némán: gyásznehéz, gomolyos, fülledt sötéttel állják körbe virágfüzéres ágyad. Szurtos éjfeketére markolásszák szívedet. S mialatt zihálva, mélyen lélekzel, síma arcodon zizegve vésni kezdenek a parányi vésők. 
dsida;Elégedetlenség; Oh, hát ha kérem, miért is ne adnád? Add nékem, Uram, a színek hatalmát! -  ...Mely mostanáig lángfehérben égett, Szürkére festem a nagy mindenséget!  Oh, hát ha kérem, miért is ne adnád? Add nékem, Uram a hangok hatalmát! -  ...Madarak dala gyászzenére válik, És bennem zokog az ősz mindhalálig!  Adj - csak egy percre -, mindenhatóságot Mely ront és teremt százezer világot! -  Üzenetül a szomorú sziveknek Csupa elhervadt koszorút teremtek!...  Tele a szívem - mégis egyre hallgat... Hogy kiönthessem, adj, Uram, hatalmat!  Mi most az erőm? Egypár felszakadt dal?... Hát mit kezdjek én, Uram, a szavakkal?... 1924. május hó 14. 
dsida;Elmegyünk; (Zólyomi László)  A föld remeg s a tengerek s a föld fölé emelt terek s a térbe ékelt holt tavak vergődnek és vonaglanak.  Itt már a félelem arat, itt semmi, semmi sem marad, csak néma jaj és balga kín a szenvedések napjain.  A kéreg minket így visel s habár kívül nincs semmi jel, alatta leng, felette ráng a nyaldosó, fekete láng.  A szívünk száraz lett belül, az ördög is mellükre ül s ha csillag gyúlna végre kis fénnyel, kialszik fénye is.  Kiittuk mind a kútakat, bejártuk mind az útakat, de mint zuguccán árva bolt, minden sívár és megrabolt.  Ember, ló bús igát von itt, kutyuskám hajnalig vonít, ezer mártírhang esdekel s fegyvergolyótól esnek el.  A vágy is csupa undor itt, a csillapult vágy undorít. Azért kérdem keservesen: Mi lesz velünk, szerelmesem?  Jobb lesz, ha bújdosó utunk keressük már és megfutunk, ne ártson semmi ellenünk - Mi értjük egymást: elmegyünk.  Nem kell nekünk csak kék mező, csak szél, mezőkről érkező, csak kék szavak és kék imák s Isten kezéből kék virág. 1929 
dsida;Előre való beszéd; Olyan érettnek vágyom ezt a versem, mint ízes alma szeptemberi fán. Nem kell a játék, sem a régi verseny, lelkem erős bort s tompa fényt kiván s csöndet, melyben csak tollam hegye hersen s békét, milyen a fektető diván s múzsát, kinek tengernyugalmú, hellén összhang ragyog a homlokán s a mellén.  Jó férfihangszer, mély gordonka, szólj, hullámaiddal folyjál szét remegve s a bronzos lámpafényben úgy oszolj el, mint tömör füst, ifjúságom kedve. Lassan készülj el, szépséges, komoly nagy költemény, magadat szövögetve, soronkint nőve csak naponta, hogy megfontoltan és bölcsen gazdagodj.  El ne feledd, hogy minden csak jelenség, tünékeny ábra, ideiglenes s ha volna is a szenvedélyben fenség, elég volt már s többé nem érdemes: multtal babrálni oly könnyűnek essék, mint hózimankós este kellemes szobában ülni, míg a tűz leroskad s a kéz tűnődve kártyákat rakosgat.  Így énekelj egy drága gyermekév muskotály-ízű, serdülő szakáról, melyet megölt a fagy, kiölt a hév s tőlem időtlen messzeség határol. Ha sejtjük, hogy nincs messze már a Rév, mely zöld homályba ringat, jó a máról levenni gondjainkat s hajdani tisztább vizek felé pillantani.  Fakó fényképpel nézek egyre szembe, ahogy az íróasztalnál ülök. Mi minden jut egy képről az eszembe, láttán borongok és felderülök s mélázva veszem olykor a kezembe: Egy kedves kisfiú, vidám szülők - bizony, bizony, huszonöt éve van tán, hogy ültek ott a tág üvegverandán.  Egyenruhát visel a ház ura, a hadnagy úr. Merész, sasorrú, nyalka. Anyám fején a tornyos frizura roppant előkelő s a fiatalka fitos archoz oly meghatón fura. A kisfiúról mondhatnék egy falka dicséretet, de egyesek szerint önhitt vagyok s ez szerénységre int.  Boldog idők, melyek parányi bölcsőm úgy ringatták, mint bárkát enyhe víz, telt kamrán és üvegbe tett gyümölcsön merengő nénik, édes tejbegriz, adjátok bár egy pillanatra kölcsön a "Szűzimája" és a "Für Elise" hangulatát, mely eltemetve mélyen most arra vár, hogy bennem újraéljen!  A tündérszínpad pillangó-raja elhull. Haragvörös a naplemente. Mérges darázsraj zurmogó zaja közeledik, fulánkjait kifente. Vérszagu tenger hullám-taraja paskolja rácsos ágyam éjjelente, bong a harang, ember nem nyughatik, lángol a föld kelettől nyugatig.  Jézus kiált fennszóval: - Éli, Éli, lamma sabaktani! - Dördül a menny. Sikkant a sátán és világát éli, égig fröccsen a sár a genny, a szenny. Apám rút csukaszürkére cseréli aranyzsinóros pompáját. - Ne menj! - zokog anyám. Csók, ölelés, virág, dal. Megy a vonat hurrázó katonákkal.  Elcsöndesül a zenekar s a dob. Magunk maradtunk, gyönge, árva három, kiket az útból bárki félre dob. Öcsém kétéves, én a hatot járom és aki "hármunk közt a legnagyobb", anyuska is legföljebb huszonhárom. - "Ha néhány hétnél továbbtartana, gyertek le hozzánk!" - írja nagymama.  Kis felvidéki város, vén Beregszász, gazos Fürdőkert, sáros Vérke-part, agg csöndedből ma is felém remeg száz félálom-emlék, ködlepett, zavart - kanyargó, vörheny, zegzugos öreg ház, matrózruhám, melyet mamuska varrt, iskolaudvar, felzsibongó hajsza, nagyapám szúrós, pedrettvégű bajsza.  Újságot böngész már a kisfiú: a Képes Krónikában szörnyű tankok, géppuska, ágyú, drótsövény. Hiú reménykedések, öblöstorkú hangok, hősi halál, dicsőség, honfibú. Kísértetként kopognak künt a mankók s az elesettek százakra menő nevei közt egy név: Dsida Jenő.  Deli nagybátyám! Isten így akarta? Ki lelné meg már azt az elhagyott országútmenti sírt, mely eltakarta a kis mosolygó honvédhadnagyot? Hűséges lelkű közlegénye, Bartha, szipogva hozta el vérbefagyott köpenyegét s elmondta ékesszólón, hogyan ütötte át szegényt az ólom.  Riad a hír, hogy elesett a vár, zúg, mint ha vészharangot vernek félre. Apám! Przemysl! Anyuska sírva vár egy üzenetre, pársoros levélre. Nem jön. Majd nyárra. Elmulik a nyár. Őszire megjön. Most se? Majd a télre. Tört gyertyafény, imádság reggelig. Hét hét után, év év után telik.  (Vonagló kis szív! Ó, hogy illett hozzá a boldogság dús rózsa-kerete! Most egyre szúrja, vérzi a gonosszá fent tüskék koszorúja. Fekete pók mássza meg és borzalmat bogoz rá. Anyácska, édes asszony-remete! Míg tenger könnyét ejti, önti, ontja, pihegve alszik két sovány porontya.)  Szegényke egyszer épp reggelizett, mikor az ajtón kopogott a posta, lapot hozott, tán nyolcat vagy tizet. - Él! Él! Halljátok, él! - sikoltja most a boldog igét és elalél. - Vizet! - Jó nagyanyám soká dörzsölte, mosta. Zihálva olvas. Egymást éri a kérdés - Fogoly? Hol? Tomszk, Szibéria.  ...S még mennyi emlék!... Százkalandú Verne, Grant kapitány s derék Strogoff Mihály s te könyvszekrény, csudák csilláros terme! Zalán Futásá -t félretenni fáj, de nagyapám különben főbeverne: - Mozogj, hékás, ne mind betűt zabálj! - (Ott kellett éppen abbahagyni, sajna, ahol fürödni vetkezik le Hajna.)  Öcsi száguld a láncos kút körül. - Gyű te! - csattanva cserdül karikása. Szerény személyem szótlanul örül s fokos kötettel - senki meg ne lássa, - a padláslétra tetejére ül. Megbabonázta Jókai varázsa, a lágymeséjű, vágyzenéjű húr ezüst zsongása: Az új földesúr .  Nem érdekel, hogy ottlent készülődnek, kötözgetik a nagy csomagokat. Félig hallom hangját a nagyszülőknek, rémült anyámnak: - Indul a vonat s az a kölyök sehol! - Szemembe szöknek a könnyek, eltakarom arcomat. S ugyan miért? Okom csak annyi van rá: mint lett Ritter von Ankerschmidt magyarrá.  A létra olykor-olykor megrezeg, átreng a ház a tompa ágyuzástól. - Fiam! Fiam! - felém tárult kezek... A sok riadt szem rettegést palástol... Kábulatomból én is rezzenek, búcsut veszek a megszokott lakástól. Döng a kárpáti harc. Mi lesz velünk? Robogj, robogj, vonat! Menekülünk. 
dsida;Eltűnő vonalak; Külön mosolyok, mért könnyeztek? Külön küzdelmek, mit akartok? Az őszi reggel felnyitotta gyászlila szemét.  A nagy halál színe előtt elhallgatnak az apró halálok s a szelíden égő szépség urnájában némán hamvadok el.  Ó, hogy szétfutnak a szerelmek ősszel, nevem milyen félálomba mosódik s a vonalak, miket felrajzoltam, milyen eltűnő vonalak!  Színek folynak a hegyoldalról. Magam is glédába állok: Ma mindent el kell felejteni! Ma mindent meg kell bocsátani!  Hallga, hogy pattog a tűz! Nézd, mint foszlik az arcom a füstbe! Körül a dús levél-örvény zuhog s a mérhetetlen, drága ősz. 
dsida;Elysium; Ó barátnőm - ízleld velem e halvány évszak édességét, révedj az időbe, mely zajtalanul és puhán teljesedik.  Álmos bárányok hallgatása ez, ünnep ez a mulandóság városában.  Ha sóhajtasz, hangja nincs, csak lejjebb hajlik minden virág, szívünkben tavalyi fűszálak békessége.  Tengerek szaga érzik, melyek páránként apadnak, apadnak, az éden teljes, mint a gömb, nem lehet hozzáadni.  A hulló gesztenyék megállnak a levegőben. Lábujjhegyen járnak az angyalok. 
dsida;A kietlenség verse; A világ ónszürke odujában a hideg napok dudorásznak s fagyos szemmel, ha mind ránéznénk, az Isten is megfázna közöttünk.  Kinek láza van, rejtse el, ha bölcsebb a szája, elhallgasson - pedig távolról édesen búgnak igaz, fenséges orgonák.  Szegény barlangunk szája elé máglyázunk lobogó tüzeket. Keserű gyümölcseink belehullnak és megbámulják a vadak.  Az ég pislogó csillaga lecsöppen a fonnyadt levelek közé s együtt hömpölygeti, görgeti velük a felsüvöltő, árva szél. 
dsida;Elzuhanok az erdőn; Hát azt se bánom, az se lesz csúfabb, ha elzuhanok a kietlen erdőn halott nagyapám mellé. Kering, dudol, jajgat a szél.  Amit csak eddig hiába kergettem: Vijjogó, kóválygó keselyűk nyomán, villogó hóban a vérnyomok nyomán, sorjában, szépen mind hozzám találnak.  A monoton-sóhajú fekete erdő télen havat, tavasszal friss virágot szitál elapadt sebeimre. S hanyattfekve unokáimra várok. 
dsida;Emlékezések városában; Körül a tenger végtelen, csobog, susog a hallgatag hab. Jaj-szavak búgnak itt is, ott is, de tompa mind és fátyolos és egyre halkabb, egyre halkabb.  A templomtornyok imbolyognak, tejszínű, ködös, sűrü pára száll be a házak ablakán s álmosan készül el a város a reménytelen éjszakára.  Egy-két alak megy még az uccán, lépése álom, mese, múlt - Egyre fáradtabb, csöndesebb lesz s aztán egyszerre nem is látszik, ködbe merült, álomba hullt.  Sápadt, szép kicsi leányarcok, mosolyai egy-egy betegnek - zsibbadtan, ólmosan szétfolynak s mint titokzatos boszorkányfüst, réveteg-lágyan ellebegnek.  Az utolsó fény is ellobban és vissza nem tér már soha... Tengerrel, köddel, éjszakával összecsitulva elmerült az emlékezések városa. 
dsida;Emléksorok;  I.  PELYHES PILLANATOK  Ó szavak, csudaröpke, ritkatiszta pelyhes pillanatok, mikor szerelmem szép nevét finoman, bohón kiejtem! Mintha száz meg ezer kanári szólna- Csengne, száz meg ezer rigó fütyülne. Hát mikor valahány beszédes, édes vallomásaimat rezegve hintem, csöppentem le a zizzenő papírra, frissen, mint ibolyát, vagy reggelente tépett, hamvasüdén szedett gyümölcsöt és szamóca-szaguk van és lehajló zsenge zöldjeiken még csüng a harmat...  II.  KIRÁNDULÁS  Istenek kacaja hullott a napsugárban. Zizegett a mennybolt selyme. Én almavirágot tűztem a hajadba. Fűszálból gyűrűt fontam az ujjadra. 
dsida;Ének az egész világnak; Aki látott is néha engem, felejtse el az arcomat, aminthogy én is elfelejtem: hitvány, homályos karcolat, melyen át-áttetszőn keresztül-villan az arc igazi rajza s néha ibolyafény is rezdül, rajzos betűk mögül kirajzva.  Csak egy a fontos, ez a fontos, amit kiírtam és kisírtam és ami megmozdult bolondos szívemben, e tavaszi sírban, s megmozdult és támadva támadt, kikiáltva, hogy új világ van s új rend van a fakóra fásult, oszladó testű vén világban.  Alkonyatok és hajnalok cserélik egymást. Mind erősebben érzem, hogy én nem vagyok külön. Csak örök acél van és örök kovács és a cél: összeverődni a természet áldott rendje szerint. S akkor szökken a szikra és suhog a szél s a szél tovaszökkenti a szikrát, száraz fűbe, zörgő csalitokba, szomjas erdőkbe és így lobban fel ropogva az eget aranyozó, isteni tűz.  A füstje drága, tiszta füst, amint a napsugár ölébe vágyón felillan: színezüst fonállal csillagok körébe fonódik és piros szívek panaszát kék illatba fonja s már nem ropog, már nem sziszeg, csak úszik, mert az ég bolondja.  Testvérek, szerelmese vagyok a világnak, amelyből vétettem s amelybe visszatérek: ájultan élek, mint a fán a kérgek alatt a barnafényű féreg. A föld aranymámorba pólyál, mint jó anyám fehér keze s a holtsugarú, szende holdnál kristályos lesz e kék zene.  Ki madarat kínoz és bogarat öl, minden ízével engem átkoz s aki tébolyultan harmatos virágot csókol: engem ölel magához.  Káprázatos aranytetők fölött a karom messze nyúlik s villognak lent a nagy mezők, villog a világ időkön túlig.  Itt vagyok én, itt vagyok én, eremben hangos, friss haranggal, indulóval és dythirambbal! Itt jövök én, itt vagyok én és itt vannak a társaim, velem vannak a társaim, mind éhesen, mézédesen, erős-huszonkétévesen és úgy kérdezzük a jajgató világtól:  - Hát van valami, ami lehetetlen?   Van valami, amit nem lehet merni   Van valami, amit nem lehet akarni?  Most mi jövünk. S a mi jövőnk terül ki csillogón a napra, hogy sarjat hajtson itt a tönk és új legyen itt mától fogva az ember szava és keresztjük könnyű s ne lássunk senki mást, csak szeretőt és mától kezdjük újra az időszámítást! - Új hitek, új szó, új fogalmak, új boldogság és új jelek: Történelem. S a tiszta falvak során megújult emberek!  Nekem higyjetek, senki másnak! -: Olyan végtelen nagy a tér s minden köbcentiméter helye új lehetőség. Visszatér a végtelen szívünkbe is, amely bár sokat vétkezett lent egyben kitart végsőkig is: nem ismeri a lehetetlent.  S ha néha visszajár szavamba kísérteni a régi szomorúság, ne hallgassatok rám! Olyan az, mint ha győztes tavaszi éjszaka: felénk csap a hullott, tavalyi lombok édes-kesernyés oszló illata. 1929. V. 27. 
dsida;Erdei ösvényen; Erdei ösvényen ballagok. Bársonyos-kék estébe visz-visz nagysörényű lovacska.  Fontoskodó célok, hová tűntek? A ballagás a fontos, a menetelés, a foganó vándordal, az avaron dobogó léptek el-nem-akadása.  Zümmögő csillagok röpdösnek ágról ágra, megülik harmatos kalapomat. Tudom: itthon vagyok a földön, anyám, dédanyám termékeny csókja suhog a lombverésben. Orromban szeretőm hajának illata csikland.  Hejhaj, énekeljünk! 1931 
dsida;Estharangok; Biborban fürdik már az égnek alja. Mámortól reszket már az alkonyat, A nap korongja bágyadtan halad, S egy szürke felhő lassan eltakarja.  A fü között egy tücsök círipel, Álmosan zúg a fáknak lombozatja Zokogásomat senki meg nem hallja És panaszomra senki sem felel. De most!... valami jóleső meleg  Simítja végig fájó szívemet Szempilláimat csendesen lezárom... Langy szellő hozza erdőn, réten át Az estharangok himnuszos dalát És imádságba halkul zokogásom. 1923. október 4. 
dsida;Esti hallucinációk; Álomra hajlott már a zöld futópaszuly. Az esti szelek szája tárogatóba fúj,  nyöget valami régi kuruc éneket, gyerek-sírású álmot, elmult éveket,  sötét vitézkötést vitézlő várnagyon - Gondolom, hagyja abba, únom már nagyon.  Ringó nyugágyam mellett kis tücsök terem. Hegedűjében csupa csikló szerelem  s amíg felringanak feszültáramú csókok, hajdani esti séták, holdsugaras bókok,  szívemből száz emléket zuhatagba mos ki - Gondolom: jó lesz ezt a tücsköt eltaposni.  Azután messze éjben, nádasok felett röhejes dalba robban lángos őrület,  a hangja átkozódó, tépő és irígy: cibálthajú aggastyán énekelhet így,  kitárt karokkal, minden őrületnek atyja, amint nádasba tévedt eszét hívogatja -  és üvöltése fáj, mint agytépő doromb: Hej, én vagyok az isten, mindenki bolond...  És mondom halkan: ez a végtelen, kusza nagy relativitás legmélyebb himnusza.  Aztán felállok és szobámba ballagok. Befüggönyözök félve ajtót, ablakot,  ideges újjam reszket, gyertyacsonkot állít, körberakom halott őseim koponyáit  és mint komorpalástú pap, mikor temet, énekbe kezdek én is, hangom elreked:  Körülöveztek a Halál nyögései, a pokol kínjai elfogtak engemet - - - 
dsida;Esti teázás; Az ódonművű óra ver, a mennyezeten pókok szőnek. Homlokodon bánat hever, bánata özvegy, néma nőnek, ki fogyton véknyul, mint a hold, mert arra gondol, ami volt s hunyó tűznél fonnyadva fázik és arra gondul, aki holt, míg zöld, nagyárnyú lámpa mellett magányosan, csendben teázik.  S akkor jövök. Halk nesze sincs saruimnak, mikor belépek. Nesztelen moccan a kilincs, borzadva néznek rám a képek.  - Én is teázom, kedvesem... - mondom lágyan és kedvesen. A húnyt parázsnak lángja támad. És felakasztom csendesen kék sapkád mellé a fogasra fénylő, mennyei glóriámat. 
dsida;Falun; Ujjongok, ha erre a falura nézek, havasok illatát szívom reggel. Ezüstfátyol van a szívemen, s olyan a tündérek arca, mint egy nagy ünnep. Az égő fenyőtobozok füstje kavargó, könnyű országút, azon megyek fel az égbe egy kislánnyal, meg egy kicsi kutyával. Egyszerre sötét lesz. A boglyatetejű házak lent maradnak a farkasok között. 1929 
dsida;Falusi temetés; Vékony harang erőlködik: Meghalt a Sándor kocsis lánya Állj meg világ - aranyláncos urak vegyék le a kalapjukat olvadj le hó az Istenszéke ormán Meghalt a Sándor kocsis lánya Fekete koporsót szegeztek a sápadt arcocskára - Ki segít az édesanyjának? Ki örül a tavasznak? Ki énekel a templomi sorban? Feketén beszél a pap versenyt kárognak a varjak a fiatal uraság fütyül kacag a tanítóné Locsog a sár a csűr körül És eszeveszett kongatással égig dagad a falu tornya. 1927 
